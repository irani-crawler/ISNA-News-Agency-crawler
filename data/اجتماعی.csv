url,title,date,content
https://www.isna.ir/news/1404051509493/%D8%B4%D9%87%D8%B1%D9%88%D9%86%D8%AF%D8%A7%D9%86-%D8%A8%D8%A7-%D8%AB%D8%A8%D8%AA-%D9%86%D8%A7%D9%85-%D8%AF%D8%B1-%D8%B3%D8%A7%D9%85%D8%A7%D9%86%D9%87-%D8%B3%D8%AC%D8%A7%D9%85-%D8%AF%D8%B1-%D9%BE%DB%8C%D8%B4%DA%AF%DB%8C%D8%B1%DB%8C-%D8%A7%D8%B2-%D9%88%D9%82%D9%88%D8%B9-%D8%AC%D8%B1%D9%85-%DA%A9%D9%85%DA%A9,شهروندان با ثبت نام در سامانه «سجام» در پیشگیری از وقوع جرم کمک کنند,۱۵ مرداد ۱۴۰۴ / ۱۷:۲۵,به گزارش ایسنا، در پیامک معاونت اجتماعی و پیشگیری از وقوع جرم دادگستری استان تهران آمده است: « با ثبت نام در سامانه جامع ارتباط مردمی قوه قضائیه (سجام) به نشانی sajam.eadl.ir ما را در پیشگیری از وقوع جرم یاری نمایید.» انتهای پیام
https://www.isna.ir/news/1404051408826/%D8%A8%D8%AD%D8%B1%D8%A7%D9%86-%DA%A9%D9%85%D8%A8%D9%88%D8%AF-%D8%A2%D8%A8-%D8%AF%D8%B1-%D8%B3%D9%88%D8%A7%D8%AD%D9%84-%D8%AA%D9%88%D8%B1%DB%8C%D8%B3%D8%AA%DB%8C-%D8%AA%D8%B1%DA%A9%DB%8C%D9%87,بحران کمبود آب در سواحل توریستی ترکیه,۱۴ مرداد ۱۴۰۴ / ۱۴:۴۷,به گزارش ایسنا، آلیاناک ۳۹ ساله و ساکن روستایی گفت: والدین ما قبلاً آب را از عمق هشت تا ۹ متری بیرون می‌کشیدند، اما حالا ما باید تا عمق ۱۷۰ متری پایین برویم. برای مقابله با این مشکل، مقامات «چشمه»، یک تفرجگاه ساحلی محبوب در استان ازمیر در ساحل غربی ترکیه، دسترسی به آب آشامیدنی را در روز محدود کرده‌اند. به گزارش خبرگزاری فرانسه، تصاویر متروکه از سد بزرگ مجاور که آب منطقه چشمه را تأمین می‌کند، خطرات منطقه را به تصویر کشید: سطح آب آن به سه درصد ظرفیت کاهش یافته است. با این حال از نظر آلیاناک و بسیاری دیگر، مقصر مشخص است. آنها می‌گویند در چنین شرایطی استخرهای هتل‌ها همچنان پر از آب هستند. آلیاناک معتقد است هتل‌ها مشکل اصلی هستند: آب استخرها تبخیر می‌شود، حوله‌ها روزانه شسته می‌شوند و مردم به محض اینکه برای شنا می‌روند یا از بیرون برمی‌گردند، روزی سه تا پنج بار دوش می‌گیرند. اما کارشناسان اقلیمی بر این باورند که تقریباً نبود بارندگی از پاییز تاکنون، عامل اصلی بحران کنونی است. به گفته برخی دانشمندان، ۸۸ درصد از خاک ترکیه در معرض خطر بیابان‌زایی قرار دارد. با این حال، کارشناسان همچنین به تأثیر حضور ده‌ها هزار گردشگر اشاره می‌کنند که فشار مضاعفی را بر مقاصد گردشگری در سراسر منطقه مدیترانه وارد کرده‌اند. «سلما آک‌دوغان» از اتاق مهندسان محیط زیست ازمیر می‌گوید که گردشگران «دو تا سه برابر» بیشتر از ساکنان محلی آب مصرف می‌کنند. او با اشاره به اینکه سطح منابع آبی نه‌ تنها در تابستان بلکه در زمستان نیز کاهش می‌یابد، افزود: بارندگی‌ها دیگر منظم نیستند بلکه به‌شکل شدیدتری رخ می‌دهند و این مسئله جذب آب توسط خاک را دشوارتر می‌کند. او خواستار آن است که مقامات محلی هتل‌ها را ملزم کنند که به‌عنوان مثال، استخرهای خود را با آب دریا پر کنند و ساکنان نیز به‌جای چمن و فضای سبز پرمصرف، از حیاط‌هایی با نیاز آبی کمتر استفاده کنند. انتهای پیام
https://www.isna.ir/news/1404030502556/%D9%86%D9%82%D8%B4%D9%87-%D9%87%D8%A7%DB%8C-%D9%85%D8%AA%D8%B1%D9%88-%DA%86%DA%AF%D9%88%D9%86%D9%87-%D8%A7%D8%B2-%D8%B3%D8%A8%D8%B2%DB%8C-%D9%81%D8%B1%D9%88%D8%B4%DB%8C-%D8%B3%D8%B1-%D8%AF%D8%B1%D8%A2%D9%88%D8%B1%D8%AF,نقشه‌های مترو چگونه از سبزی‌فروشی سر درآورد؟,۵ خرداد ۱۴۰۴ / ۰۹:۵۰,به گزارش ایسنا، بنابر آخرین آمار ارائه شده از سوی مدیران شهری، در حال حاضر خطوط تحت بهره برداری سامانه متروی تهران شامل ۶ خط درون‌ شهری و یک خط برون‌ شهری به طول ۳۱۰ کیلومتر با ۱۶۰ ایستگاه است. سامانه متروی شهر تهران دارای ۱۵۰۷ دستگاه واگن مشتمل بر هزار و ۱۸۱ دستگاه واگن یک طبقه، ۲۶۰ دستگاه واگن دوطبقه و ۶۶ دستگاه لوکوموتیو است که در حال حاضر با بهره‌گیری از ۱۴۰۲ دستگاه واگن، به طور متوسط روزانه تعداد دو میلیون سفر در این سامانه انجام می‌شود. بر اساس آمارهای ارائه شده اتفاقات خوبی در متروی تهران رخ داده است؛ اما این روند از ابتدا آسان نبوده و اتفاقا متروی تهران که حالا یک میانسال ۵۰ ساله است مسیر پر فراز و نشیبی را طی کرده که «اصغر ابراهیمی اصل» نخستین مدیر عامل متروی تهران در گفت‌وگو با ایسنا از راه‌اندازی مترو در تهران گفت.  اصغر ابراهیمی اصل، نخستین مدیر عامل متروی تهران پس از پیروزی انقلاب اسلامی است که از زمان ریاست جمهوری شهیدرجایی در پست‌های مختلف فعالیت خود را آغاز کرده است. او که در رشته مهندسی شیمی و نفت و گاز از دانشگاه آبادان فارغ تحصیل شده و دکتری نفت از دانشگاه کالیفرنیای جنوبی را دارد و قبل از انقلاب اسلامی فارغ التحصیل شده؛ در مورد داستان پر فراز و نشیب ساخت مترو در تهران می‌گوید. وی در مورد ورود مترو به کشور و ساخت آن در تهران اظهار کرد: سال ۶۵ همه مخالف ساختن مترو بودند. پیش‌بینی درآمد کشور به گونه‌ای بود که نه یک ریال پول و نه ارز برای ساختن مترو وجود نداشت، اما با این حال موضوع در کمیته‌ای در مجلس رسیدگی شد و در نهایت در جلسه سران عالی کشور ساخت مترو به دلیل ضرورت و اهمیتی که داشت مورد تأیید قرار گرفت.   فرانسوی‌ها آن قدر برای گرفتن این طرح از ایران عجله داشتند که برای طراحی وقت زیادی هم نگذاشته بودند بحث ۴ و ۵ میلیارد دلار پول بود و برای آنها خیلی مهم بود که بیایند سریع کار را شروع کنند و پول بگیرند. آنان حتی کار زمین شناسی و ژئوتکنیک را برای تهران انجام نمی‌دهند و می‌گویند که خاک تهران شبیه خاک شهر لیون فرانسه است و نمونه خاک لیون فرانسه را می‌گیرند و بر اساس نمونه خاک لیون فرانسه دستگاه طراحی می‌کنند.  طرح فرانسوی‌ها برای متروی تهران طراحی متروی تهران با تست خاک شهر «لیون» وی در مورد طرح فرانسوی‌ها برای متروی تهران گفت: در ایران فکر احداث مترو از حدود ۴۰ سال قبل از پیروزی انقلاب اسلامی مطرح بوده است تا این که در سال ۱۳۵۴ که قیمت فروش نفت خام از یک دلار و ۲۰ سنت به ۱۱ دلار و نیم تا ۱۲ دلار افزایش پیدا کرد، بلافاصله آمریکائی‌ها و اروپایی‌ها از جمله انگلیس و فرانسه برای این که درآمد اضافی ایران را از چنگش در بیاورند با طرح‌ها و پیشنهاداتی به ایران سرازیر می‌شوند. فرانسوی‌ها پیشنهاد ساخت مترو را مطرح می‌کنند. ابراهیمی اصل افزود: در آن زمان شرکت «سوفرتو فرانسه» طرح ساخت مترو در تهران را به شاه پیشنهاد می‌کند که در طرح آنها یک خط منطقه شرق تهران از افسریه که پادگانهای نظامی در آن قرار داشت و محل استقرار نیروی هوایی بود، به فرودگاه مهرآباد وصل می‌شد، خط دوم نیز منطقه عباس آباد را به راه آهن وصل می‌کرد. تپه‌های عباس آباد قرار بود که منطقه دیپلماتیک شود یعنی تمام سفارتخانه و وزارتخانه‌ها در آنجا متمرکز شود و همه کشورها ساختمانهای سفارتشان را آنجا بسازند. بنابراین با این فرضیه پیشنهاد احداث دو خط را می‌دهند و می‌گویند این دو تا خط را می‌سازیم و بعداً هم دو تا خط دیگر هم به این خط‌ها اضافه می‌کنیم که چهار خط وجود داشته باشد و این چهار خط بتوانند حدوداً روزی ۳ میلیون نفر را جابه‌جا کنند. طرح اولیه‌ای که شرکت «سوفرتو» تهیه کرده بود و خوشبختانه الان نقشه کامل آن در مترو هست، همان خط تپه‌های عباس آباد به راه آهن و شرق تهران به فرودگاه مهرآباد بود. نخستین مدیر عامل متروی تهران ادامه داد: فرانسوی‌ها آن قدر برای گرفتن این طرح از ایران عجله داشتند که برای طراحی وقت زیادی هم نگذاشته بودند؛ چرا که بحث ۴ و ۵ میلیارد دلار پول بود و برای آنها خیلی مهم بود که بیایند سریع کار را شروع کنند و پول بگیرند. حتی کار زمین شناسی و ژئوتکنیک و غیره را برای تهران انجام نمی‌دهند و می‌گویند خاک تهران شبیه خاک «شهر لیون» فرانسه است و نمونه خاک لیون فرانسه را می‌گیرند و بر اساس این نمونه خاک «لیون فرانسه» دستگاه طراحی می‌کنند. وی با تأکید بر اینکه در آن سال طرح فرانسوی‌ها در شورای اقتصاد مطرح شد و با دستور شاه، تصمیم گرفته شد که این کار را به فرانسوی‌ها بدهند و شرکت سوفرتو در تپه‌های عباس آباد که آن موقع خالی بود و ساخت و سازی هم وجود نداشته، کار خود را آغاز کند، یادآور شد: با طراحی «شرکت سوفرتو» ۲۳۰۰ متر تونل و سه ایستگاه در حدود ۵۰ درصد سفت کاری توسط شرکت ایرانی در تپه‌های عباس آباد ساخته می‌شود که با شروع جنگ تحمیلی اواخر سال ۱۳۵۹ شرکت سوفرتو نقشه‌ها، اسناد و مدارک فنی را که تا آن زمان آماده شده بود همه را بر می‌دارد و از ایران خارج می‌شود. پس از پیروزی انقلاب و خروج فرانسوی‌ها طرحی برای توقف مترو تهیه و با مصوبه دولت در اواخر سال۱۳۶۰، طرح مترو متوقف می‌شود و ساختمان دفتر مرکزی آن به وزارت کشور واگذار شد و ماشین آلات را به شهرداری دادند و محل مترو نیز در اختیار استانداری تهران قرار گرفت.   توقف مترو از سال ۱۳۶۰ و طرح مجدد از سال ۱۳۶۳ آغاز ساخت مترو با توان داخلی اصغر ابراهیمی اصل که از سال ٦٥ تا ٧٦ سکاندار ساخت مترو در تهران بود، در خصوص آن روزها و طرح مجدد موضوع ساخت مترو در سال ۱۳۶۳ گفت: در سال ۱۳۶۳ گزارشی درباره توقف احداث مترو به مرحوم هاشمی رفسنجانی رئیس وقت مجلس شورای اسلامی می‌دهند و در جلسات نمایندگان تهران مطرح کنیم. آقای هاشمی رفسنجانی پیشنهاد می‌کند تا یک کمیته ۵ نفره از نمایندگان تهران در مجلس شورای اسلامی در این باره تشکیل شود و در نهایت نیز بعد از بحث های فراوان به این نتیجه می‌رسند که متر و برای تهران یک ضرورت اجتناب ناپذیر است و باید انجام شود و بعد از یک سال به این جمع بندی می‌رسند. نخستین مدیر عامل متروی تهران افزود: بعد از آن آقای هاشمی رفسنجانی، رئیس مجلس وقت این جمع بندی را می‌کند که طرح مترو به دلیل منافعی که در جهت صرفه جویی در وقت مردم، کاهش تلفات جانی، کاهش آلودگی هوا، احداث پناهگاه اساسی، کاهش تصادفات، کاهش مصرف بنزین و... دارد، دوباره تصویب و راه‌اندازی شود. وی ادامه داد: در نتیجه در سال ۱۳۶۳ در نماز جمعه آقای هاشمی رفسنجانی موضوع را با مردم در میان گذاشتند. در آن زمان روس‌ها، اتریشی‌ها، فرانسوی‌ها و ژاپنی‌ها برای اینکه مترو را شروع کنند امتیاز می‌خواستند و اینها باعث می‌شود که مرحوم هاشمی رفسنجانی تصمیم گرفتند که با امکانات داخلی، کار احداث مترو شروع شود.  با استقرار در استانداری، هیچ نقشه‌ای موجود نبود و وقتی پیگیری کردیم که باقی نقشه‌ها کجاست، به ما گفتند که  تعدادی نقشه در نماز خانه موجود بود که به سبزی فروشی در خیابان میرعماد فروختند تا فضا را تبدیل به نمازخانه کنند؛ من از همکاران خواستم همراه من به آن سبزی فروشی برویم با هم رفتیم و حدود ۱۹۰ کیلوگرم نقشه‌های تونل و سازه زیرزمینی را از این سبزی فروشی خریدیم روز اول شروع کار مترو نخستین مدیر عامل متروی تهران اظهار کرد: روزی یکی از مسئولان به من گفت «من آبرویم برایم مهم است اگر وارد این کار شویم؛ وجهه ما خراب می‌شود من به مترو نمی‌آیم، می‌دانم مترو ساختن کار سختی است و در شرایط فعلی امکان پذیر نیست» و استعفاء داد و من تنها به استانداری تهران که آن زمان در خیابان میرعماد بود؛ رفتم. ساختمان پلاک شماره ۳۷ که متعلق به مترو بود را به استانداری تهران داده بودند. وی ادامه داد: به من گفتند برو مترو بساز و گفتند اینجا هم متعلق به متروست و من گفتم که یک اتاقی به ما بدهید چون می‌خواهیم کار را شروع کنیم. اما آنها گفتند که فعلا جایی نداریم ولی می‌توانی از نمازخانه شروع کنی تا بعد جا خالی شود. بدین ترتیب کار من در مترو از نمازخانه شروع شد. ابراهیمی اصل یادآور شد: به ما گفتند که سال ۱۳۵۵ شرکت فرانسوی سوفرتو کار احداث ۲.۳ کیلومتر تونل را با روش ترانشه باز در تپه‌های عباس آباد آغاز کرده و با شروع جنگ تحمیلی کار را متوقف کرده و سوابق و نقشه‌ها را برداشته و رفته است. سه دستگاه حفاری تونل زرکور را فرانسوی‌ها طراحی کرده بودند و به شرکت زرکور اینترنشنال آمریکا داده بودند که آنها این دستگاه‌ها را ساخته‌اند و یک دستگاه در سالن‌های گمرک نمایشگاه تهران است و دو دستگاه در گمرک بندرعباس کالای متروکه شده و از خیابان جهان کودک هم فاضلاب را به داخل تونل‌های ساخته شده هدایت کرده‌اند و تا ارتفاع ۴.۵ متروی فاضلاب در تونل‌ها جمع شده است. بازخرید نقشه‌های مترو از سبزی فروشی وی اظهار کرد: با استقرار در استانداری، هیچ نقشه‌ای موجود نبود و وقتی پیگیری کردیم که باقی نقشه‌ها کجاست، به ما گفتند که تعدادی نقشه در نماز خانه موجود بود که به سبزی فروشی در خیابان میرعماد فروختند تا فضا را تبدیل به نمازخانه کنند؛ من از همکاران خواستم همراه من به آن سبزی فروشی برویم. با هم رفتیم و بعد از سلام و احوالپرسی سوال کردیم از نقشه‌هایی که از مترو خریدی چیزی باقی مانده است. گفتند مقدار کمی مانده که در مغازه خیابان پشتی که جعبه‌های خالی میوه‌ها را نگه می‌داریم هست که به تدریج می آوریم و استفاده می‌کنیم؛ با هم به آن انباری رفتیم و حدود ۱۹۰ کیلوگرم نقشه‌های تونل و سازه زیرزمینی را از این سبزی فروشی خریدیم و به یکی از اتاق‌های طبقه اول منتقل کردیم.  نخستین مدیر عامل متروی تهران افزود: جدولش را خودم دادم برای اینکه بودجه‌ای در کار نبود. شروع کار مترو از مطالعه این نقشه‌ها آغاز شد و این نقشه‌ها را بعدها به همکاران دادم، پلاستیک رویش کشیده و در آرشیو مترو به عنوان سند تاریخی نگه داشتند که روزی که تاریخ مترو را می‌خواهیم بنویسیم فیلم و عکس اینها را نشان بدهیم. آن روز نقشه‌ها را باز کردیم نقشه مقطع تونل‌های ترانشه باز عباس آباد و نقشه‌های کف و دیوار ایستگاه وسط تپه‌های عباس آباد و نقشه‌های کف تونل و آرماتوربندی یک مقطع نعل اسبی که به عنوان نقشه‌های کارگاهی تهیه یا تکثیر شده بود و یک نقشه شماتیک از دستگاه حفار موجود بود.  طراحی نقشه خطوط مترو ۳۶ هزار صفحه قرارداد برای ساخت مترو مترو از نان شب واجب تر است وی در مورد طراحی نقشه خطوط مترو با تأکید بر اینکه در سال ۱۳۶۵ پس از طراحی سیستم، لازم بود اولویت‌ها را مشخص کرده و با اهداف روشنی کار را شروع کنیم و من فکر می‌کردم که تهران ممکن است روزی بیش از ۲۰ میلیون نفر جمعیت پیدا کند، گفت: شمال تهران و شرق تهران کوه است و جنوب تهران به سمت کویر و دریاچه نمک می‌رود و تنها خروجی سرریز جمعیتی تهران به سمت غرب یعنی کرج - مهر شهر - آبیک و قزوین است، پس طراحی را به این صورت در نظر گرفتم که از تجریش تا بهشت زهرا(س) و از دردشت تهران پارس تا قزوین را به هم وصل کنیم و با اجرای این دو خط متقاطع میدان قورخانه و میدان امام خمینی از روی هم عبور می‌کنند. سپس سایر خطوط را به گونه‌ای طراحی کنیم که تعدادی لوپ درست شود که اتوبوس‌ها مردم را جابه‌جا کنند و بعد تاکسیرانی را ساماندهی کنیم که مردم را به یک ایستگاه اتوبوس یا مترو رسانده یا از آن جاها سوار کنند.  ابراهیمی اصل تأکید کرد: لذا تصمیم گرفتیم مسیر تهران - کرج تا قزوین را برای سرعت ۳۰۰ کیلومتر در ساعت از نظر شعاع قوس و شیب و زیرسازی انجام دهیم تا مثلاً کسی که در قزوین ساکن است بتواند ظرف ۲۰ الی ۲۵ دقیقه وسط تهران در میدان قورخانه باشد و بعد به هر سمتی خواست برود. بعد فکر کردم اگر این موضوع را مطرح کنیم بایستی وزارت مسکن و شهرسازی و راه و ترابری - استانداری - نمایندگان مجلس و تعداد زیادی از ذی نفعان نظر بدهند و کار دچار مشکل می‌شود. در شرح خدمات طراحی کلیه ایستگاه‌های مسیر تهران تا مهرشهر هم به گونه‌ای طراحی کرده و ساختیم که امکان حرکت قطارهای سریع السیر با سرعت ۳۰۰ کیلومتر در ساعت از وسط ایستگاهها وجود داشته باشد و با خریداری و نصب سوزن‌ها و سیستم‌های کنترل از همین مسیرها قطارهایی که در همه ایستگاه‌های مسیر بتوانند توقف کرده و مسافرها را پیاده یا سوار کنند نیز وجود داشته باشد. بر این اساس سیستم را طراحی و ساختیم و برای اولین بار برای قطارهایی که فقط تا مهرشهر باید رفت و آمد کنند؛ قطارهای دو طبقه را با کمک شرکت نورنیکوی چین ساخته و راه اندازی کردیم.  وی با بیان اینکه زمانی که مترو را شروع کردیم همه با ما مخالف بودند و تنها ۵ کارمند داشتیم؛ اما ما با توان نیروهای تمام ایرانی بدون دریافت حتی یک دلار دولتی یا ریالی از شهرداری تهران، با حمایت بی دریغ آیت الله هاشمی رفسنجانی کاری کردیم کارستان، ادامه داد: ۲.۵ میلیون متر مکعب بتن سازی، ۵۳ ایستگاه مترو، ۶۰ کیلومتر مسیر روی زمین و ۵۰۰ هزار متر مربع بناهای مختلف و پناهگاه توسط کارکنان مترو ساخته شد که بدون استفاده از ارز و ریال دولتی و شهرداری صرفا با مشارکت مدنی بانک‌ها و طرح های پیمانکاری و معدنی که طراحی شده بود کسب درآمد شد و مترو احداث شد و برای تجهیز مترو با رقم ۸۴۸ میلیون دلار به جای ۳.۵ میلیارد دلاری که اروپایی‌ها قیمت داده بودند بدون تضمین دولت و بانک مرکزی با شرکت‌های چینی قراردادهایی (۳۶ هزار صفحه قرارداد) منعقد شد و نیازهای آن زمان مترو رفع شد. نخستین مدیر عامل متروی تهران با اشاره به مسیر پر فراز و نشیب ساخت مترو در مورد آینده و چشم انداز مترو هم تأکید کرد: ۵۰ درصد مترو تأمین زیرساخت‌ها همچون ساخت تونل، نصب آسانسور، پله برقی و... است و ۵۰ درصد مابقی واگن است. وی افزود: با توجه به وضعیت آلودگی هوا و ترافیک تهران، در حال حاضر مترو، برای آینده و حال تهران، نه یک انتخاب؛ بلکه به عنوان یک ضروریت است و این درحالیست که شبکه متروی تهران در حال حاضر گرفتار زیرساخت‌ها نیست؛ بلکه نیازمند واگن بیشتر است تا میزان جابجایی مسافرش از ۲ به ۶ میلیون نفر در روز ارتقاء یابد و باید بگویم که واگن مترو از نان شب واجب‌تر است و باید مترو با کمک‌های داخلی و خارجی توسعه پیدا کند اساسا باید گفت که مگر می‌شود نظام سلامت کشور بگوید که داروی آنتی بیوتیک یا واکسن وارد نمی‌کند یا نمی‌سازد؟ مترو هم مانند دارو برای بهبود وضعیت ترافیک و آلودگی هوای تهران است تا بتوانیم تهران را از این وضعیت اسفناک بیرون بیاوریم و برای این کار نیازمند مترو هستیم؛ اما توسعه مترو در حال حاضر نیازمند یک تصمیم شجاعانه و به موقع است و مدیران ما باید یاد بگیرند که رضایت کوتاه مدت مردم را به نفع اقدامات استراتژیک حرام نکنند. نخستین مدیر عامل متروی تهران در خاتمه بار دیگر تاکید کرد: ۳۶ هزار صفحه قرارداد برای تجهیز مترو منعقد کردم و ساخت وتوسعه مترو بدون دریافت یک ریال از دولت و شهرداری تهران بود، در متروی تهران کاری را که ما کردیم این بود که شن و ماسه، فولاد، سیمان، عشق را در هم تنیدیم و با خط درشت در قلب و عروق گرفته تهران بنویسیم که اگر خودمان را باور کنیم، می‌توانیم و این شعار، شعاری بود که حضرت امام خمینی (ره) به ما آموخت و فرزندان این سرزمین جهادگونه و بی‌نام ونشان مترویی را ساختند که اعتماد و خودباوری برای نسل‌های آینده به ارمغان گذاشت.  انتهای پیام
https://www.isna.ir/news/1404051307841/%D8%AA%D8%BA%DB%8C%DB%8C%D8%B1%D8%A7%D8%AA-%D8%B4%D8%A7%D8%AE%D8%B5-%D9%81%D8%B1%D8%A7%D8%A8%D9%86%D9%81%D8%B4-%D8%AA%D8%A7-%D8%A2%D8%AE%D8%B1%DB%8C%D9%86-%D8%B1%D9%88%D8%B2-%DA%A9%D8%A7%D8%B1%DB%8C-%D8%A7%DB%8C%D9%86-%D9%87%D9%81%D8%AA%D9%87,تغییرات شاخص فرابنفش تا آخرین روز کاری این هفته,۱۳ مرداد ۱۴۰۴ / ۱۱:۱۲,به گزارش ایسنا، براساس جدیدترین پیش‌ بینی سه‌ روزه شاخص پرتو فرابنفش امروز دوشنبه (۱۳ مردادماه) بر اساس خروجی مدل TUV، از ۱۳ تا ۱۵ مرداد ماه سال ۱۴۰۴ تولید و ارائه شد. بر اساس خروجی مدل، در ساعت ۶ و ۳۰ دقیقه ‌روز ‌دوشنبه ۱۳ مرداد مقدار شاخص پرتو فرابنفش در تمام مناطق کشور کوچک ‌تر از ۲ پیش ‌بینی شده است. در ساعت ۹ و ۳۰ دقیقه شاخص پرتو فرابنفش در استان ‌های شرقی کشور همراه با نیمه شرقی کهگیلویه ‌و بویراحمد، جنوب گلستان، ارتفاعات شمال تهران و البرز و سمنان (به‌ جز غرب استان) در محدوده ۷ تا ۱۱ و در سایر استان ‌ها در محدوده ۵ تا ۷ قرار خواهد گرفت. در ساعت ۱۲ و ۳۰ دقیقه مقدار شاخص پرتو فرابنفش افزایش خواهد یافت و در بیشتر استان ‌های کشور به بیش از ۱۱ خواهد رسید. در استان ‌های واقع در شمال شرقی و شمال کشور و نیز نیمه شرقی سمنان، جنوب شرقی تهران، ایلام، خوزستان، بوشهر و سواحل سیستان ‌و بلوچستان و هرمزگان و نیز برخی نواحی پراکنده در جنوب کرمان مقادیر شاخص بین ۷ تا ۱۱ مشاهده خواهد شد. در ساعت ۱۵ و ۳۰ دقیقه مقدار شاخص پرتو فرابنفش کاهش خواهد یافت و در بیشتر استان‌ ها در محدوده ۲ تا ۵ قرار خواهد گرفت. با این ‌حال در نیمه شمالی آذربایجان غربی، آذربایجان شرقی، کردستان، کرمانشاه، همدان، شمال استان‌ های کهگیلویه ‌و بویراحمد و لرستان، غرب استان ‌های مرکزی و اصفهان و شرق زنجان مقادیر بین ۵ تا ۷ مشاهده خواهد شد. به گزارش ایسنا، شاخص فرابنفش بر اساس استانداردهای بین‌المللی در ۱۱ طبقه دسته‌بندی می‌شود. مقادیر بین صفر تا ۳ در محدوده ایمن یا «سبز» قرار دارند و قرار گرفتن در معرض تابش در این بازه، حتی برای تولید ویتامین D نیز مفید است اما از عدد ۴ به بالا، توصیه می‌شود افراد از کرم ضدآفتاب، عینک آفتابی و کلاه لبه‌دار استفاده کنند. شاخص‌های ۶ و ۷ تابشی شدید را نشان می‌دهند که می‌تواند موجب آفتاب‌سوختگی و آسیب پوستی شود و از شاخص ۸ به بالا خطرات جدی برای سلامت انسان به همراه دارد و عدد ۱۱ نیز خطرناک‌ترین میزان برای سلامت انسان است. خروجی مدل نشان می‌ دهد که در ساعت ۶ و ۳۰ دقیقه روز سه‌ شنبه ۱۴ مرداد مقدار شاخص پرتو فرابنفش برای تمام استان ‌های کشور در محدوده کوچک ‌تر از ۲ قرار خواهد گرفت. در ساعت ۹ و ۳۰ دقیقه در استان‌ های شرقی و جنوبی کشور و نیز جنوب استان ‌های مرکزی و مازندران و گلستان، نیمه شرقی کهگیلویه ‌و بویراحمد و ارتفاعات شمال تهران و البرز مقدار این شاخص در محدوده ۷ تا ۱۱ و در سایر استان‌ ها در محدوده ۵ تا ۷ قرار خواهد گرفت. در ساعت ۱۲ و ۳۰ دقیقه مقدار شاخص پرتو فرابنفش در بیشتر استان‌ های کشور به بیش از ۱۱ خواهد رسید. در استان‌ های شمالی و شمال شرقی کشور، سمنان (به ‌جز شمال استان)، شمال غربی خراسان جنوبی، ایلام (به ‌جز شمال استان)، سواحل هرمزگان و سیستان‌ و بلوچستان، جنوب تهران و خوزستان (به‌ جز شمال شرقی استان) مقادیر شاخص بین ۷ تا ۱۱ مشاهده خواهد شد. در ساعت ۱۵ و ۳۰ دقیقه مقدار شاخص نسبت به ساعات قبل کاهش خواهد یافت و در بیشتر استان‌ ها در محدوده ۲ تا ۵ و در آذربایجان غربی و شرقی، نیمه جنوبی اردبیل، زنجان، همدان، کردستان، کرمانشاه، نیمه شمالی لرستان و غرب استان‌ های مرکزی و اصفهان در محدوده ۵ تا ۷ قرار خواهد گرفت. بر اساس پیش ‌بینی صورت گرفته، در ساعت ۶ و ۳۰ دقیقه روز چهارشنبه ۱۵ مرداد مقدار شاخص پرتو فرابنفش برای تمام مناطق کشور کوچک ‌تر از ۲ خواهد بود. شاخص پرتو فرابنفش در ساعت ۹ و ۳۰ دقیقه در استان‌ های نیمه شرقی کشور و نیز ارتفاعات شمال تهران و البرز، نیمه شرقی کهگیلویه ‌و بویراحمد و جنوب گلستان در محدوده ۷ تا ۱۱ و در سایر استان ‌ها در محدوده ۵ تا ۷ قرار خواهند گرفت. مقدار شاخص پرتو فرابنفش در ساعت ۱۲ و ۳۰ دقیقه در بیشتر استان ‌های کشور افزایش خواهد یافت و در محدوده بزرگ ‌تر از ۱۱ پیش ‌بینی می ‌شود. در استان‌ های واقع در شمال و شمال شرقی کشور همراه با جنوب استان‌ های کرمان و سیستان ‌و بلوچستان، هرمزگان (به‌ جز شمال استان)، نیمه غربی بوشهر، خوزستان و ایلام (به‌ جز شمال استان) مقادیر شاخص بین ۷ تا ۱۱ مشاهده خواهد شد. در ساعت ۱۵ و ۳۰ دقیقه مقدار این شاخص کاهش خواهد یافت و در بیشتر استان‌ های کشور مقادیر شاخص بین ۲ تا ۵ پیش ‌بینی می ‌شود. با این ‌حال در آذربایجان شرقی و غربی، نیمه جنوبی اردبیل، کرمانشاه، کردستان، شرق لرستان، همدان، زنجان و جنوب غربی استان مرکزی مقادیر بین ۷ تا ۱۱ مشاهده خواهد شد. انتهای پیام
https://www.isna.ir/news/1404051408738/هشدار-خشکسالی-در-لبنان-کاهش-بی-سابقه-سطح-آب-دریاچه-قرعون-فیلم,هشدار خشکسالی در لبنان: کاهش بی‌سابقه سطح آبِ «دریاچه قرعون»+فیلم,۱۴ مرداد ۱۴۰۴ / ۱۳:۲۶,به گزارش ایسنا به نقل از آناتولی، سطح آب این دریاچه در جنوب دره بقاع به‌ دلیل بارندگی ناکافی در سال گذشته و موج شدید گرمای امسال به پایین‌ترین سطح رسیده است. دریاچه قرعون یک دریاچه مصنوعی، مخزن سد و دریاچه در لبنان است که در استان بقاع واقع شده‌ است. این دریاچه با ساخت سد روی رودخانه «لیتانی» ایجاد شده و بزرگترین منبع آب شیرین در لبنان محسوب می‌شود. انتهای پیام
https://www.isna.ir/news/1404051206950/%DB%B6%DB%B0-%D9%87%D8%B2%D8%A7%D8%B1-%D9%86%DB%8C%D8%B1%D9%88%DB%8C-%D8%AC%D8%AF%DB%8C%D8%AF-%D8%A7%D8%B2-%D9%85%D9%87%D8%B1-%D8%A8%D9%87-%DA%A9%D8%A7%D8%B1-%DA%AF%D8%B1%D9%81%D8%AA%D9%87-%D9%85%DB%8C-%D8%B4%D9%88%D9%86%D8%AF-%D8%AA%D8%AC%D9%87%DB%8C%D8%B2-%D8%AF%D8%A7%D9%86%D8%B4-%D8%A2%D9%85%D9%88%D8%B2%D8%A7%D9%86,۶۰ هزار نیروی جدید از مهر به کار گرفته می‌شوند/ تجهیز دانش‌آموزان به یک مهارت فنی و حرفه‌ای,۱۲ مرداد ۱۴۰۴ / ۰۹:۴۶,به گزارش ایسنا، علیرضا کاظمی در جلسه شورای معاونین که در سالن جلسات وزارت آموزش و پرورش برگزار شد با بیان اینکه ارزیابی دانشگاه فرهنگیان درخصوص داوطلبان ورود به این دانشگاه به پایان رسیده است، گفت: با ارایه اسامی به سازمان سنجش به زودی اسامی پذیرفته شدگان اعلام خواهد شد . وی ضمن تسلیت به مناسبت رسیدن چهلم شهدای جنگ اخیر، گفت: رهبر معظم انقلاب دیداری با خانواده شهدای اخیر داشتند که بسیار ارزشمند و موجب دلگرمی و سبب ایجاد فضای معنوی در جامعه شده است . کاظمی با تاکید بر اینکه به شروع سال تحصیلی نزدیک شده ایم و ماموریت‌ها باید به سرعت انجام شود، افزود: با وجود همه تلاش های معاونان هنوز با نقطه مطلوب و ایده آل فصصله داریم . بنابراین انتظار می رود با جدیت بیشتری اقدامات پیگیری شده تا هیچ چالشی در مسیر پیش رو نباشد. وزیر آموزش و پرورش به دو موضوع سازماندهی و ساماندهی نیروی انسانی با توجه به آغاز سال تحصیلی اشاره کرد و گفت: در کنار ساماندهی ، سازماندهی برای ما از اهمیت بسیاری برخودار است. وی تاکید کرد: سازماندهی ۲۵ هزار خروجی دانشگاه فرهنگیان، ماده ۸ و ... صدور احکام، ردیف آنها باید به موقع و با دقت انجام شود. وی با تاکید بر اینکه حدود ۶۰ هزار نیروی جدید در سال تحصیلی به کار گرفته می‌شوند، افزود: ارزیابی های عملی باید با سرعت و به دقت انجام شود تا با کمترین موانع سال تحصیلی جدید آغاز شود . کاظمی با اشاره به برگزاری مناسک و مراسم مرتبط به اربعین ادامه داد: از مدیران انتظار می‌رود در کنار همراهی ، همدلی و تشویق به مشارکت در این زمینه، تلاش شود هیچ اداره ‌ای در خدمت رسانی به جامعه بزرگ معلمان و دانش آموزان دچار غفلت نشود . وی ضمن اشاره به برگزاری اجلاس روسای آموزش و پرورش عنوان کرد: ضرورت دارد به سرعت محتوای اجلاس تدوین و بررسی شود وهیچ کاستی در این زمینه نباشد. کاظمی با تاکید بر اینکه کیفیت بخشی و توسعه عدالت آموزشی در فضا و تجهیزات از مهمترین برنامه های این وزارتخانه محسوب می شود، گفت: باید الگوی افتتاحیه مدارس و زمان بندی آنها به دقت مشخص شود همچنین ضرورت دارد در کیفیت بخشی به آموزش، برنامه و تقویم آموزش منطقه‌ای و سراسری با جزییات مشخص شود. وزیر آموزش و پرورش به تحول در برنامه درسی به عنوان یکی از اولویت‌های آموزش و پرورش اشاره کرد  وگفت: تغییر ریل آموزش و پرورش با تاکید بر تحول دربرنامه درسی از اساسی ترین اقدامات این وزارتخانه است و اقدامات  در این زمینه باید به سرعت انجام شود . کاظمی بر تجهیز دانش‌آموزان به یک مهارت تاکید و اظهار کرد: ضرورت دارد با توسعه هنرستان‌های فنی و حرفه‌ای ،ضریب پوشش مهارت‌های فنی و حرفه‌ای در میان دانش‌آموزان افزایش پیدا کند. انتهای پیام
https://www.isna.ir/news/1404051509461/%D9%BE%DB%8C%D8%A7%D9%85-%D8%B1%D8%A6%DB%8C%D8%B3-%D9%87%D9%84%D8%A7%D9%84-%D8%A7%D8%AD%D9%85%D8%B1-%D8%A8%D8%B1%D8%A7%DB%8C-%D8%B2%D8%A7%D8%A6%D8%B1%D8%A7%D9%86-%D9%85%D8%B1%D8%A7%D8%B3%D9%85-%D9%BE%DB%8C%D8%A7%D8%AF%D9%87-%D8%B1%D9%88%DB%8C-%D8%A7%D8%B1%D8%A8%D8%B9%DB%8C%D9%86,پیام رئیس هلال احمر برای زائران مراسم پیاده‌روی اربعین,۱۵ مرداد ۱۴۰۴ / ۱۶:۰۹,"به گزارش ایسنا و براساس اعلام پایگاه اطلاع رسانی جمعیت هلال احمر، در متن پیام دکتر کولیوند آمده است: « بسم الله الرحمن الرحیم وَفَدَیْنَاهُ بِذِبْحٍ عَظِیمٍ... اربعین، فقط یک عدد نیست. اربعین، پژواک عشق است از کربلا تا دل‌های شکسته؛ نوای دلدادگی است از دل تاریخ تا راهیان نور ایمان؛ و دریای مواجی از اشک، معرفت و حضور است. اربعین، قیام دوباره خون بر شمشیر است، با گام‌های خسته اما دل‌های روشن، با قلب‌هایی که برای حسین (ع) می‌تپند اربعین، فصل بارش اشک است از آسمان دل‌های عاشق؛اربعین، هنگامه‌ای است که آفتاب ایمان دوباره از سرزمین خون گرفته کربلا طلوع می‌کند و دل‌ها را روشن می‌سازد.هر سال، وقتی چهل غروب از عاشورا می‌گذرد، زمین و آسمان آماده می‌شوند برای میعادگاهی عظیم، برای قرارگاهی از جنس دلدادگی و وفاداری و چه دل‌هایی که بی‌قرارند؛ چه گام‌هایی که لبیک‌ گویان، مسیر نور را می‌پیمایند... از نجف تا کربلا، از دل دنیا تا قلب بهشت.... هر قدمی‌که زائران حسینی در مسیر عشق برمی‌دارند، تجدید بیعتی است با حقیقت، با آزادگی، با مظلومیتی که هرگز در تاریخ خاموش نشد. راه نجف تا کربلا، راهی‌ است از خودگذشتگی تا خدا، از دنیا تا افق‌های قدسی.... و در این مسیر مقدس، افتخار ما در جمعیت هلال احمر آن است که قطره‌ای باشیم در دریای خدمت به زائرانِ بی‌قرارِ وصال. ما آمده‌ایم تا در کنار موکب‌داران، خادمان و مشتاقان، مرهمی‌باشیم بر پای تاول‌زده زائری، نَفَسی تازه برای زائری تشنه و دستی یاری‌گر برای دلی خسته. ما در هلال احمر، این افتخار را یافته‌ایم که خدمت‌رسانی در مسیر اربعین را نه یک وظیفه، بلکه یک عبادت بدانیم؛ نه یک مسئولیت اداری، بلکه یک فریضه عاشقانه... از مرزها تا مواکب، از چادرهای درمانی تا تیم‌های امدادی، هر خادم ما، خادمی است به رسم اصحاب کربلا. اربعین، مدرسه صبر و بصیرت است و خادمان این راه، شاگردان بی‌ادعای این مکتب‌اند. در دل طوفان جمعیت، ما آمده‌ایم تا لبخندی بکاریم، دردی تسکین دهیم، دلی آرام کنیم و نام «هلال» را هم‌مسیر با «هُب‌الحسین» بسازیم. و ما، در جمعیت هلال احمر، با دل‌هایی سرشار از عشق حسینی، در کنار این دریای عاشقانه ایستاده‌ایم. ما خادمانیم؛ خادمان زائران کربلا که از عمق ایمان.در روزهایی که مرزها سرشار از شوق است و خاکِ مسیر بوسه‌گاه زائران، ما آمده‌ایم تا مرهم باشیم برای زخم‌های راه؛آب باشیم بر عطش‌دیدگان طریق؛سایه باشیم بر گرمای طاقت‌فرسا؛ دست باشیم برای ناتوانی که افتاده، و پناه باشیم برای آن‌که در راه مانده. ما چادرهای درمانی‌مان را نه فقط به عنوان ایستگاه سلامت، که به عنوان خانه‌ عشق بنا کرده‌ایم؛ جایی که هر زائر، نه فقط به دارو، که به لبخند، دعا، مهربانی و امید دست می‌یابد. ما امدادگران را با نام ""خادمان حسین"" روانه مسیر کرده‌ایم، با سینه‌هایی پر از شور، چشمانی اشک‌آلود و دستانی آماده فداکاری... در مسیر اربعین، هزاران نفر از نیروهای داوطلب، پزشکان، پرستاران، روان‌شناسان، امدادگران، جوانان و کادر درمانی هلال احمر، لباس خدمت بر تن کرده‌اند تا نشانه‌ای باشند از انسانیت، از همدلی، از عشق به حقیقت. و من، به‌عنوان یک خادم کوچک در این راه، می‌بالم به این خانواده بزرگ.می‌بالم به آن امدادگری که با پای تاول‌زده، باز هم ایستاده برای خدمت.به آن پزشک که شب را تا سحر، بر بالین زائر می‌ماند. به آن داوطلب که با یک لیوان آب خنک، هزار دل را سیراب می‌کند. اربعین، یادآور کاروانی است که با سرهای برافراشته، ولی دل‌هایی داغ‌دار، پیام کربلا را از ویرانه‌ها تا بام تاریخ رساندند. و ما امروز، در قامت هلال احمر، سعی کرده‌ایم گوشه‌ای کوچک از آن پیام را زنده نگه داریم... پیام انسانیت، ایثار، فداکاری، عزت، و آزادگی. اینجا نه فقط درمانگاه است، نه فقط موکب امداد؛ اینجا پناه دل‌های عاشق است؛ اینجا هلال احمر است، در دل اربعین؛ در میان طوفان زائران، ایستاده چون فانوسی روشن و چه سعادتی از این بالاتر، که نام‌مان را خادمان زائران حسین بن علی بنویسند؛ که دعای یک مادر عراقی یا اشک یک کودک ایرانی، مزد این حضورمان شود. در مسیر اربعین، ما به چشم خود دیده‌ایم که عشق چگونه از مرزهای جغرافیا عبور می‌کند، که وحدت چگونه در سایه ولایت شکل می‌گیرد، و چگونه انسان‌ها، با هر زبان و رنگی، فقط یک پرچم را می‌شناسند: پرچم حسین بن علی (علیه‌السلام). در این راه، ما با افتخار، دست بر سینه می‌گذاریم و می‌گوییم: یا حسین... ما آمده‌ایم که خادمان زائران تو باشیم، با جان، با دل، با تمام توان‌مان و چه سعادتی بالاتر از آن‌که نام ما در دفتر خادمان این قافله عشق ثبت شود. یا حسین... ما به عشق تو خدمت می‌کنیم. دکتر پیرحسین کولیوند» انتهای پیام"
https://www.isna.ir/news/1404051509440/%D8%B4%DA%A9%D8%B3%D8%AA-%D9%85%D8%AF%D9%84-%D9%87%D8%A7%DB%8C-%D9%82%D8%AF%DB%8C%D9%85%DB%8C-%D8%AA%D9%88%D8%B3%D8%B9%D9%87-%D8%B1%D9%88%D8%B3%D8%AA%D8%A7%D9%87%D8%A7-%D9%85%D8%B9%D8%B1%D9%81%DB%8C-%D8%A8%D8%B1%D9%86%D8%A7%D9%85%D9%87-%D8%AC%D8%AF%DB%8C%D8%AF-%D9%85%D8%B9%D8%A7%D9%88%D9%86%D8%AA-%D8%AA%D9%88%D8%B3%D8%B9%D9%87,شکست مدل‌های قدیمی توسعه روستاها/ معرفی برنامه جدید معاونت توسعه روستایی ریاست جمهوری,۱۵ مرداد ۱۴۰۴ / ۱۵:۴۱,به گزارش ایسنا، نشست مشترک با حضور عبدالکریم حسین‌زاده، معاون توسعه روستایی و مناطق محروم رئیس‌جمهور و اعضای کمیسیون برنامه و بودجه مجلس شورای اسلامی برگزار شد که در آن ضمن نقد تجربه‌های پیشین، رویکردهای نوین برای توسعه روستایی و مقابله با محرومیت بررسی شد. در ابتدای نشست، عبدالکریم حسین‌زاده معاون توسعه روستایی ریاست جمهوری با تأکید بر اهمیت تعامل دولت و مجلس، گفت: علی‌رغم صرف بودجه‌های سنگین در سال‌های گذشته، توسعه پایدار در روستاها محقق نشده و نیازمند بازنگری جدی در سیاست‌ها و شیوه‌های اجرا هستیم. وی با ارائه آماری هشداردهنده از کاهش جمعیت روستایی، مهاجرت معکوس و افت بهره‌وری در کشاورزی افزود: اگر با همان مدل‌های مدیریتی ۴۰ سال گذشته ادامه دهیم، ۴۰ سال آینده نیز دستاوردی نخواهیم داشت. وقت آن رسیده که در تفکر و رویکردها تحول ایجاد کنیم. وی  به برنامه های جدید معاونت توسعه روستایی برای استفاده هدفمند از بودجه های تخصیص شده به این معاونت اشاره کرد و گفت: دو محور اصلی این رویکرد جدید  افزایش بهره‌وری اقتصادی در روستاها و تغییر نگرش از توسعه صرف کالبدی به توانمندسازی چند بعدی روستاییان است که در چارچوب این برنامه، ۳۵ رسته تولیدی و ۱۹ منطقه جغرافیایی مشخص شده‌اند. همچنین، یک سامانه GIS برای رصد و ارزیابی شاخص‌های توسعه، پروژه‌ها و فعالیت‌ها راه‌اندازی شده است و احیای مراکز تولیدی راکد و نظارت بر پروژه‌های آموزشی، بهداشتی و ورزشی در مناطق روستایی نیز از جمله بخش‌های کلیدی این طرح اعلام شد. در ادامه نمایندگان مجلس نیز ضمن استقبال از رویکردهای نوین و تحولی، بر تقویت جایگاه این معاونت به عنوان نهاد مرکزی سیاست‌گذار توسعه روستایی تأکید کردند و خواسته هایی را نیز مطرح کردند که در صدر خواسته‌های آن‌ها، ضرورت تقویت جایگاه ساختاری، اختیارات و مأموریت‌های متمرکز معاونت توسعه روستایی قرار داشت. نمایندگان مجلس مهم‌ترین پیشنهادها و دغدغه‌های نمایندگان را تدوین یک تعریف نظری و عملی واحد از توسعه روستایی برای کلیه دستگاه‌های مسئول، پایان دادن به موازی‌کاری‌های نهادی و واگذاری مأموریت‌ها به محور متمرکز معاونت؛ تشکیل شوراهایی از جوانان و نخبگان روستایی برای مشارکت محلی در تصمیم‌گیری‌ها عنوان کردند. زنگنه: از حکم رئیس‌جمهور برای پاسخگو کردن دستگاه‌ها استفاده شود در ادامه محسن زنگنه، عضو کمیسیون برنامه و بودجه در این نشست با تأیید سخنان معاون رئیس‌جمهور، تأکید کرد: حکم ریاست‌جمهوری برای این معاونت، یک ظرفیت منحصربه‌فرد است و باید از آن برای پاسخگو کردن کلیه نهادها و دستگاه‌هایی که در حوزه روستا فعالیت دارند استفاده شود. وی با انتقاد از نهادهایی که بودجه‌های کلان دریافت می‌کنند اما پاسخگو نیستند، افزود: باید بودجه‌ها به صورت متمرکز و تحت نظارت این معاونت تخصیص یابد. در صورت آمادگی کامل این معاونت، مجلس می‌تواند از رئیس‌جمهور بخواهد که در لایحه بودجه سال آینده، اعتبارات توسعه روستایی را به صورت مستقیم و مشخص در اختیار آن قرار دهد. همچنین غلامرضا تاجگردون، رئیس کمیسیون برنامه و بودجه مجلس با قدردانی از نگاه تحولی معاونت، با بیان اینکه توسعه در روستاها از مسیر صحیح خود منحرف شده، هشدار داد: این وضعیت باعث آسیب به ساختار اجتماعی شهرها هم شده و پدیده حاشیه‌نشینی را تقویت کرده است و ما در کمیسیون آماده‌ایم از پروژه‌هایی که مبتنی بر تجربه‌های موفق داخلی یا خارجی‌اند، پشتیبانی کنیم و از  معاونت روستایی ریاست جمهوری می‌خواهیم در سال آینده با برنامه‌های عملیاتی شده در کمیسیون حاضر شوند. در ادامه رحمتی، معاون سازمان برنامه و بودجه کشور نیز با ارائه توضیحاتی درباره روندهای قانونی و تخصیص بودجه به طرح‌های توسعه روستایی، اعلام کرد که سازمان متبوعش آماده همکاری با معاونت توسعه روستایی است چراکه  هم‌راستایی و هماهنگی این دو نهاد برای تحقق اهداف جدید توسعه‌ای ضروری است. انتهای پیام
https://www.isna.ir/news/1404051509109/%D9%84%D8%B2%D9%88%D9%85-%D8%AA%D8%AC%D9%87%DB%8C%D8%B2-%D8%B3%D8%A7%D8%B2%D9%85%D8%A7%D9%86-%D8%A2%D8%AA%D8%B4-%D9%86%D8%B4%D8%A7%D9%86%DB%8C-%D8%AA%D9%87%D8%B1%D8%A7%D9%86-%D8%A8%D9%87-%D8%B3%DA%AF-%D9%87%D8%A7%DB%8C-%D8%B2%D9%86%D8%AF%D9%87-%DB%8C%D8%A7%D8%A8,لزوم تجهیز سازمان آتش نشانی تهران به سگ‌های زنده یاب,۱۵ مرداد ۱۴۰۴ / ۰۷:۳۴,سوده نجفی در گفت‌وگو با ایسنا، درباره لزوم تجهیز آتش نشانی به ابزارها و امکانات لازم گفت: سازمان آتش نشانی شهرداری تهران با توجه به مأموریت خود نیاز به تجهیزات و امکانات مورد نیاز برای اطفاء حریق و نجات جان شهروندان در مواجهه با آتش و یا حوادث احتمالی دارد و مدیریت شهری باید تأمین تجهیزات و امکانات لازم را در اولویت خود قرار دهد. وی با بیان اینکه سازمان آتش نشانی در جنگ ۱۲ روزه عملکرد خوب و قابل قبولی داشته است که جا دارد از همه کارکنان و پرسنل آن تشکر کرد، گفت: یکی از مواردی که در جنگ ۱۲ روزه می‌توانست به نجات جان شهروندان کمک و روند امداد رسانی را تسهیل کند، وجود سگ‌های زنده یاب بود که به نظر می رسد تجهیز سازمان آتش نشانی به سگ‌های زنده یاب یکی از نیاز های آتش نشانی است. عضو هیات رئیسه شورای شهر تهران تأکید کرد: باید در این راستا بررسی‌های لازم و تخصصی از سوی سازمان آتش‌نشانی مورد صورت گرفته و به کمیسیون سلامت، محیط زیست و خدمات شهری شورای اسلامی شهر تهران ارائه شود تا بعد از بررسی و تصویب در کمیسیون، نسبت به تامین آن اقدام شود. انتهای پیام
https://www.isna.ir/news/1404051308133/%D8%A2%DB%8C%DB%8C%D9%86-%D9%86%D8%A7%D9%85%D9%87-%D8%AC%D8%AF%DB%8C%D8%AF-%D8%B1%D8%AA%D8%A8%D9%87-%D8%A8%D9%86%D8%AF%DB%8C-%D9%85%D8%B9%D9%84%D9%85%D8%A7%D9%86-%D8%AF%D8%B1-%D8%B5%D9%81-%D8%B1%D9%81%D8%B9-%D8%A7%DB%8C%D8%B1%D8%A7%D8%AF%D8%A7%D8%AA-%D8%A7%D8%B1%D8%A7%D8%A6%D9%87-%D8%B1%D8%AA%D8%A8%D9%87,آیین‌نامه جدید رتبه‌بندی معلمان در صف رفع ایرادات/ ارائه رتبه بر اساس مدارک تحصیلی از بدو ورود نیروها,۱۴ مرداد ۱۴۰۴ / ۰۸:۰۰,علی فرهادی در گفت وگو با ایسنا، در خصوص صحبت وزیر آموزش و پرورش مبنی بر تدوین آیین‌نامه ارتقای رتبه‌بندی معلمان تا اول مهرماه گفت: رتبه بندی معلمان به مرحله ارتقاء رسیده؛ لذا بحث تثبیت و زمان فعالیت چهار سال در مناطق روستایی و پنج سال در مناطق دیگر برای اینکه معلم بتواند تقاضای ارتقای رتبه داشته باشد، سپری شده است؛ اکنون آیین‌نامه جدید رتبه‌بندی مبتنی بر ارتقاء و اصلاح آیین‌نامه قبلی را تدوین کرده‌ایم. وی با بیان اینکه این امر در اختیار دولت قرار داده شده و در کمیسیون مدیریت و سرمایه انسانی دولت نیز مطرح شده است افزود: جلسات زیادی صرف و ایراداتی بر آن وارد شده است. کارگروهی متشکل از آموزش و پرورش، سازمان اداری استخدامی و سازمان برنامه و بودجه تشکیل شده تا ابهامات و ایرادات را رفع و سپس مجددا در اختیار دولت قرار می‌دهیم تا قبل از مهرماه نهایی شود و مبنای عمل رتبه‌بندی قرار گیرد. سخنگوی وزارت آموزش و پرورش با بیان اینکه آیین‌نامه جدید به محض اعلام دولت و تصویب آن در هیات وزیران، مبنای عمل است ادامه داد: معلمانی که تازه به آموزش و پرورش وارد می‌شوند براساس این آیین‌نامه حائز رتبه‌ می‌شوند؛ همچنین رتبه‌بندی فرهنگیان دیگر که در مرحله ارتقاء هستند نیز، بر این اساس خواهد بود. فرهادی به تفاوت‌های خوب ایجاد شده اشاره کرد و گفت: در آیین‌نامه قبلی معلم برای بدو ورود باید مدارک ارائه می‌داد و رتبه می‌گرفت اما اکنون به محض این‌که معلم وارد و مدرک کارشناسی داشته باشد، به وی رتبه مربی آموزشیار تعلق می‌گیرد که برای رتبه‌های بالاتر در وزارت علوم هم همین طور است. کسی که مدرک دکتری دارد و به عنوان عضو هیات علمی استخدام می‌شود، مراحل استخدامی را طی و استادیار می‌شود، در مراحل بعدی به ارتقاء دست می‌یابد. وی با بیان اینکه در هیات ممیزه رتبه‌بندی، تمام معاونین آموزشی و پژوهشی چه در ستاد و چه در استان‌ها، عضو هستند اظهار کرد: کارکرد و پیگیری و مسائل اجرایی آنان در مرکز نیروی انسانی انجام می‌شود اما هیات ممیزه رتبه‌بندی یک هیات ممیزه کاملا با رویکرد آموزش و پرورشی است که معاونین آموزشی و پرورشی در آن حضور دارند. سخنگوی وزارت آموزش و پرورش با بیان اینکه در رتبه‌بندی دو مبحث مورد تاکید است اظهار کرد: یک بحث باب مدارک و دیگری بحث کیفیت است. در آیین‌نامه جدید که تدوین شده، کیفیت مدنظر بوده و خوب دیده شده است. انتهای پیام
https://www.isna.ir/news/1404051509179/تکمیل-فرآیند-محاسبه-سابقه-تحصیلی-داوطلبان-دانشگاه-فرهنگیان-آغاز,تکمیل فرآیند محاسبه سابقه تحصیلی داوطلبان دانشگاه فرهنگیان/ آغاز آزمون جبرانی دروس افتاده دوازدهمی ها از ۲۷ مرداد,۱۵ مرداد ۱۴۰۴ / ۰۹:۴۵,به گزارش ایسنا، محسن زارعی معاون وزیر و رئیس مرکز ارزشیابی و تضمین کیفیت نظام آموزش و پرورش اظهار کرد: فرآیند محاسبه سابقه تحصیلی و تراز داوطلبان کنکور سراسری به پایان رسیده و فایل نهایی به سازمان سنجش ارسال شده است. وی افزود: بر این اساس، نتایج پذیرش دانشگاه فرهنگیان با ترکیب نمرات آزمون نوبت اول و سابقه تحصیلی اعلام خواهد شد و داوطلبان می‌توانند کارنامه خود را شامل نمره کل و تراز تحصیلی در سامانه‌ی my.medu.ir دریافت کنند و پس از اعلام نتایج نوبت دوم کنکور، سایر شرکت‌کنندگان نیز امکان مشاهده کارنامه خود را خواهند داشت. زارعی با اشاره به ضرورت تأیید سابقه تحصیلی از سوی داوطلبان گفت: بیشتر متقاضیان، این مرحله را انجام داده‌ و برای معدود افرادی که اقدام نکرده‌اند، سابقه تحصیلی بر اساس داده‌های موجود ارسال شده است. معاون وزیر و رئیس مرکز ارزشیابی و تضمین کیفیت آموزش و پرورش درخصوص برگزاری آزمون جبرانی تابستان برای دانش‌آموزان پایه دوازدهم با دروس افتاده گفت: این آزمون از ۲۷ مرداد تا ۹ شهریور سال جاری به‌صورت هم‌زمان در سراسر کشور و از ساعت ۷ صبح برگزار می‌شود. وی در پاسخ به پرسشی درباره نتایج امتحانات نهایی سال گذشته تأکید کرد: هدف اصلی، افزایش صرف معدل نیست؛ بلکه تحلیل دقیق نتایج به تفکیک استان، منطقه و مدرسه است تا نقاط ضعف شناسایی و برنامه‌ریزی هدفمند انجام شود. زارعی افزود: سال گذشته برای تمام مدارس، کارنامه تحلیلی صادر شد که نشان می‌دهد دانش‌آموزان در کدام مفاهیم آموزشی با مشکل روبه‌رو بوده‌اند و بر این اساس، برنامه‌ریزی‌های توانمندسازی معلمان و اصلاح روش‌های تدریس برای سال تحصیلی جدید در دست اجرا است. وی درخصوص آزمون اخیر استخدامی آموزش و پرورش یادآور شد: این آزمون از سوی جهاد دانشگاهی برگزار شد و محاسبات نهایی با در نظر گرفتن ملاحظاتی مانند بومی‌گزینی و قانون جوانی جمعیت در حال انجام است و زمان دقیق اعلام نتایج نیز متعاقبا اطلاع‌رسانی خواهد شد. به گزارش مرکز اطلاع‌رسانی و روابط عمومی وزارت آموزش و پرورش، رئیس مرکز ارزشیابی و تضمین کیفیت نظام آموزش و پرورش در بخش پایانی سخنانش، تحلیل داده‌های آموزشی و اجرای مداخلات به‌موقع را کلید ارتقای کیفیت تحصیلی دانش‌آموزان دانست.  انتهای پیام
https://www.isna.ir/news/1404051509570/%D8%AA%DB%8C%D8%B1%D8%A7%D9%86%D8%AF%D8%A7%D8%B2%DB%8C-%D8%AF%D8%B1-%D9%BE%D8%A7%DB%8C%DA%AF%D8%A7%D9%87-%D8%A7%D8%B1%D8%AA%D8%B4-%D8%A2%D9%85%D8%B1%DB%8C%DA%A9%D8%A7-%DA%86%D9%86%D8%AF%DB%8C%D9%86-%DA%A9%D8%B4%D8%AA%D9%87-%D9%88-%D8%B2%D8%AE%D9%85%DB%8C-%D8%A8%D8%B1%D8%AC%D8%A7%DB%8C-%DA%AF%D8%B0%D8%A7%D8%B4%D8%AA,تیراندازی در پایگاه ارتش آمریکا چندین کشته و زخمی برجای گذاشت,۱۵ مرداد ۱۴۰۴ / ۲۰:۵۹,به گزارش ایسنا، پایگاه ارتش فورت استوارت در ایالت جورجیای آمریکا شامگاه چهارشنبه اعلام کرد که در پی وقوع یک حادثه تیراندازی فعال در این پایگاه چندین سرباز کشته و زخمی شده‌اند. طبق گزارش شبکه «تی آر تی گلوبال»، جزئیات بیشتری از جمله شمار دقیق تلفات یا شدت جراحات تا این لحظه اعلام نشده است. اما فرمانده پایگاه مشترک فورت استوارت-هانتر دستور قرنطینه در منطقه تیپ دوم زرهی رزمی (۲ABCT) شامل دو فرودگاه ارتش «رایت» و «ایوانز» را صادر کرد. در بیانیه این پایگاه آمده است: «فوراً محل کار خود را قرنطینه کنید، در داخل ساختمان بمانید و تمام پنجره‌ها و درها را ببندید و قفل کنید. خطوط تلفن را باز نگه دارید و حضور خود را به مافوق گزارش دهید.» سرهنگ «آنجل تومکو» نیز به خبرگزاری آمریکایی «آسوشیتدپرس» گفت: «در حال ارزیابی وضعیت هستیم، اما می‌توانیم وقوع تیراندازی فعال را تأیید کنیم.» وی افزود هنوز مشخص نیست که آیا کسی در این حادثه زخمی شده است یا خیر. پایگاه فورت استوارت که در جنوب‌غربی شهر ساوانا واقع شده، بزرگ‌ترین پایگاه ارتش آمریکا در شرق رودخانه می‌سی‌سی‌پی محسوب می‌شود. انتهای پیام
https://www.isna.ir/news/1404051408909/%D8%B3%DB%8C%D9%84-%D9%88%DB%8C%D8%B1%D8%A7%D9%86%DA%AF%D8%B1-%D8%AF%D8%B1-%D8%B4%D9%85%D8%A7%D9%84-%D9%87%D9%86%D8%AF-%DB%B4-%DA%A9%D8%B4%D8%AA%D9%87-%D9%88-%DB%B5%DB%B0-%D9%85%D9%81%D9%82%D9%88%D8%AF-%D8%AA%D8%A7%DA%A9%D9%86%D9%88%D9%86-%D9%81%DB%8C%D9%84%D9%85,سیل ویرانگر در شمال هند؛ ۴ کشته و ۵۰ مفقود تاکنون+فیلم,۱۴ مرداد ۱۴۰۴ / ۱۶:۰۰,به گزارش ایسنا، مقامات می‌گویند نیمی از این روستا نابود شده است. رانش زمین پس از این حادثه طبیعی عظیم در منطقه هیمالیا جان ۴ نفر را گرفت و ۵۰ نفر دیگر همچنان مفقود هستند. به گزارش شبکه محلی «ایندیا تودی»، این حادثه در روستای «ده‌رالی» واقع در ایالت اوتاراکند رخ داده است. مقام‌ها با فوریت، ارتش هند را برای انجام عملیات نجات به محل حادثه اعزام کردند. ارتش هند در شبکه اجتماعی ایکس اعلام کرد که رانش گل و لای باعث جاری شدن ناگهانی و ویرانگر حجم زیادی گل ولای، آوار و آب از میان منطقه مسکونی شده است. تصاویر تلویزیونی نشان می‌دهند که سیلاب از میان خانه‌ها و در مسیر یک جاده در منطقه عبور کرده و خرابی‌های چشمگیر برجای گذاشته است. گزارش‌ها حاکی است ده‌ها نفر در زیر گل‌ولای و آوار مدفون شده‌اند. مقام‌های محلی اعلام کردند ارزیابی میزان خسارات از جمله تلفات انسانی ناشی از این فاجعه طبیعی همچنان ادامه دارد. انتهای پیام
https://www.isna.ir/news/1404021006824/ما-با-مرگ-حرف-می-زنیم,ما با مرگ حرف می‌زنیم,۱۰ اردیبهشت ۱۴۰۴ / ۰۹:۴۶,به گزارش ایسنا، وقتی انفجار و آتش در اسکله شهید رجایی بندرعباس شروع شد، اولین چیزی که به پرواز درآمد، نه فقط شعله‌ها، که جان‌هایی بود که باید نجات می‌یافت. دود مثل پتوی سیاه شهر را پوشاند. مردم وحشت‌زده بودند، خانواده‌هایی که فرزندان‌شان در محوطه صنعتی کار می‌کردند، به دنبال هر خبر، به هر تلفن، دل بسته بودند. لحظات آخرالزمانی و جهنمی که همه از آن فرار می‌کردند و در مقابل مردانی با لباس‌های ضخیم و عایق‌دار، به دل آن می‌دویدند. آتش‌نشانان‌ با کپسول‌های سنگین اکسیژن، ماسک‌هایی که روی صورت‌شان فشرده شده، و یونیفرم‌هایی که با هر قدم داغ‌تر می‌شد، پا به دل خطر می‌گذاشتند. کسی که در گرمای بندرعباس فقط چند دقیقه ایستاده باشد، می‌فهمد که جنگیدن با آتش در این هوا یعنی چه. حالا تصور کن وقتی دمای محیط نزدیک به ۵۰ درجه است، شعله‌هایی چند صد درجه‌ای هم روبه‌رویت ایستاده باشند. در دل دوزخ، قدم به قدم تا مرگ از تهران تا بندر، یک‌ نفس، یک قسم آتش‌نشان‌هایی از تهران، با چند تیم ویژه به بندر رسیدند. این‌ها همان‌هایی هستند که در حادثه پلاسکو، جان داده‌اند و زنده مانده‌اند؛ می‌دانند مرگ چه بویی دارد، می‌دانند سوختن چطور پوست را می‌خورد. ولی آمدند. یکی‌شان گفت: «از وقتی خبر اومد، وقت فکر کردن نداشتیم. وسایل رو جمع کردیم و فقط رفتیم. اینجا وقت ترسیدن نیست.» ازفارس، از بوشهر، از کرمان و باقی شهرها، قهرمانان‌شان را راهی کرده‌اند. بعضی‌های‌شان ۳ شب است که نخوابیده‌اند. گاهی پشت کامیون آبرسان، چشم می‌گذارند و دوباره برمی‌گردند وسط دود و آتش. یکی دیگر با صدایی خسته، در میان دود و شعله‌ها به خبرنگار ایسنا، گفت: «ما فقط آتیش خاموش نمی‌کنیم، با مرگ حرف می‌زنیم. این آتیش، یه شعله‌ی ساده نیست. گاز، مواد شیمیایی، احتمال انفجار و... هر لحظه ممکنه یه نفر از ما بره.»  خستگی، گرمازدگی، و خاکستر گزارش‌ها و دیده‌ها می‌گویند ده‌ها نفر از نیروهای آتش‌نشانی دچار آسیب، گرمازدگی و تنگی نفس شده‌اند. برخی در محل درمان و بعضی منتقل شده‌اند، اما حتی پس از سرم زدن، برگشته‌اند. چرا؟ چون آتش هنوز بود. لباس‌های سنگین، شیلنگ‌های آب که مثل مار دور بدن‌شان می‌پیچد، کفش‌هایی که با هربار قدم، تا زانو داغ می‌شود. این‌ها فقط وسایل نیست، بارِ مسئولیت است. شعله‌ها وقتی به کانتینرها نزدیک می‌شوند، وقت فکر کردن نیست، وقت دویدن است. انتهای این دویدن ها شاید برگشتنی نباشد، اما باید به دل آتش زد. دود، نفس، کابوس دود غلیظ، مواد ناشناخته‌ خطرناک، هوای سمی، انبوهی از کانتینرها با درب‌های بسته و لوازمی که معلوم نمی‌کند چه چیزی در آن است، گوشت مرغ یا مواد قابل اشتعال و احتمال انفجار. بعضی نیروها با چشمانی قرمز و سرفه‌های خشک، همچنان در محل حاضرند. می‌دانند شاید بعدها بیماری‌هایی سراغ‌شان بیاید، می‌دانند بدن‌شان دیگر مثل قبل نخواهد بود، ولی ایستاده‌اند.  فقط یه خبر بده پسرم... زنده‌ای؟؟ مادرانی در هرمزگان، تهران، فارس، اصفهان و...، در انتظار تماس فرزندشان هستند. «فقط یه خبر بده پسرم... زنده‌ای؟» این جمله، در دل هزاران خانواده پیچیده است. همسرانی که بچه‌های‌شان را آرام می‌کنند، ولی خودشان بغض دارند. در این بحران، فقط جسم نمی‌سوزد؛ دل هم می‌سوزد. ذهن هم می‌سوزد. جو روانی سنگین است، غم، هراس، ترس از تکرار... هر خبر که در فضای مجازی وایرال می شود، هر تماسی که با تلفن هر یک از اعضای خانواده آن‌ها گرفته می‌شود، قند را در دل آب می‌کند و بی اراده بر زبان می‌آورد آن پدر و مادر، همسر و فرزند منتظر که نکند خبری ناگوار از پدر آتش‌نشان باشد. با دلتنگی و اضطراب صفحه گوشی را باز می‌کند. انتظار برای برگشتن، انتظار برای شنیدن چند دقیقه‌ای صدای مرد و پدر  و شاید تک‌پسر خانه، آدم را کلافه می‌کند. از دل آتش: روایت خبرنگار ایسنا از نبرد با آتش در اسکله شهید رجایی در حالی که دودی سیاه همچنان آسمان بندرعباس را پوشانده و شعله‌های آتش در دل اسکله شهید رجایی می‌سوزند، من به عنوان خبرنگار ایسنا، در دل این بحران ایستاده‌ام، جایی که فداکاری و ایثار در لحظه‌لحظه عملیات خود را به وضوح نشان می‌دهد. روز سوم عملیات مهار آتش در این اسکله، با همه‌چیزهای شگفت‌آور و دردناک همراه است؛ اما چیزی که در این میان برجسته‌تر از همه به چشم می‌خورد، تلاش بی‌وقفه و بدون چشمداشت آتش‌نشانان و امدادگرانی است که از اقصا نقاط کشور آمده‌اند و جان خود را به خطر انداخته‌اند. در این گزارش، از نزدیک به روایت آنچه می‌بینم و حس می‌کنم، می‌پردازم؛ جایی که هنوز در دل آتش امید هست و نمی‌سوزد.  هوا سنگین‌تر از همیشه: تنفس در دل دود و گرما دود سیاه، که در روزهای نخست عملیات فضا را به شدت آلوده کرده بود، امروز (روز سوم عملیات) نیز همچنان سنگینی می‌کرد. آتش‌نشانان با پوشیدن لباس‌های سنگین مقاوم در برابر آتش، به دل شعله‌ها می‌زدند. گرمای شدید بندرعباس، که به سختی می‌توانستند آن را تحمل کنند، در کنار دود و شرایط پر استرس، باعث شده بود تا فقط افراد ویژه‌ای چون آتش‌نشانان بتوانند در این شرایط بمانند و ادامه دهند. یکی از آتش‌نشانان به طور مداوم در حال مبارزه با آتش بود، نفس‌هایش به سختی بیرون می‌آمد، وقتی سوال کردم اوضاع و احوالت چطور است؟ پشت ماسکش در میان سرو صداها گفت: «دود همه جا رو پر کرده. بعضی وقت‌ها حتی اکسیژن هم کم می‌یاریم. اما نمی‌شه، باید ادامه بدیم و کار رو تموم کنیم.»  خستگی بی‌پایان: جنگی فراتر از طاقت انسانی در دل این عملیات، خستگی برای بسیاری از آتش‌نشانان دیگر معنای واقعی‌اش را از دست داده، فشار ناشی از لباس‌های سنگین مقاوم در برابر آتش، همراه با گرمای سوزان و شرایط پر استرس، باعث شده بود تا نیروهای امدادی هر لحظه خود را در مرز فروپاشی جسمی و روانی ببینند؛ لحظاتی که حتی یک نفس کشیدن می‌توانست به چالشی بزرگ تبدیل شود. یکی از آتش‌نشانان اعزامی از تهران در حالی که پاهایش از شدت خستگی توان ایستادن ندارد، در حال رفتن به سوی ماشین آتش‌نشانی و برداشتن وسیله‌ایست، در راه در پاسخ به به این جمله‌ام که اینجا شده شبیه میدان جنگ، گفت: «ما این‌جا به جنگ آتیش میریم، اما جنگ اصلی، جنگ نفس‌هاس. هر نفس کشیدن مثل یک پیروزیه.» جوانمردهای آتش‌نشان را می‌بینیم که هر کدامشان که شیفتش را تمام کرده است، همان جا، کنار کانتیرها جایی پیدا می‌کند و می‌نشیند  و با نگاهی پرحسرت به انبوهی از شعله‌های سرکش آتش و مه و دود نگاه می‌کند. هر از گاهی هم فریادی از همکاران خود، می شنود که و سریع آن صدای «آب کف بریز»، «آن جا، آن جا دوباره شعله گرفته»، «آب روی کانتینرها بریز، خنکش کن، خنکش کن» را دنبال می‌کند و گوشه ای از کار را می‌گیرد.  میان راه‌روهای سوخته اسکله، کوچه پس‌کوچه‌های کانتینری، گروه گروه آتش‌نشان‌هایی را می بینم که شیفت عوض کرده و خسته، اما با لبخند به سوی خیمه گرم خود می‌روند تا دقایقی را استراحت کنند و با توان تازه به میدان جنگ آتش بروند. به یکی از افراد این گروه روانه به سوی محل اسکان گفتم، مصاحبه می‌کنی؟ گفت: «تمام حرف های من، و دوستان من از این جهنم آتش و دود، و از این لباس‌های خاکستر نشسته سیاه معلوم است، از مردم و کسانی که در این حادثه آسیب دیدند یا داغ عزیز مصاحبه بگیر و دردشان را به قلم بیاور شاید تسکینی برای دردشان باشد، ما فدائیان مردمیم» یک آتشنشان: ما این‌جا به جنگ آتیش میریم، اما جنگ اصلی، جنگ نفس‌هاست. هر نفس کشیدن مثل یک پیروزیه. مقابل با شعله‌ها: ورود به مناطق خطرناک‌تر آتش‌نشانان در روز سوم در برخی مناطق وارد شدند که پیش از آن، به دلیل شدت آتش، دسترسی به آن‌ها غیرممکن بود. این بخش‌ها شامل نقاطی بودند که آتش به شدت در آن‌ها شعله‌ور بود و تلاش آتش‌نشانان برای مهار این نقاط نیاز به دقت و فداکاری بیشتری داشت. هر لحظه احتمال از دست دادن کنترل آتش وجود داشت، اما هیچ‌کدام از آتش‌نشانان از انجام وظیفه خود سر باز نمی‌زدند و از چند جبهه به جنگ شعله‌های سرکش آتش می‌رفتند. در این تجربه تلخ اسکله شهید رجایی، حادثه‌ای که تا کنون به این ابعاد و ترکیبی تجربه نشده بوده، نیروهای آتش نشان ظرف مدت ۱۵ ساعت، بر آتش غلبه کردند و کنترل آن را در دست های خود گرفتند. این را من نمی‌گویم، رئیس سازمان آتش نشانی تهران در گفت و گو با ایسنا بیان میکند. آتش‌نشانی که از تهران، همه چیز را رها کرده و به اسکله آمده و  سرم به دست با من گفت و گو کرد، صدایی گرفته داشت و تمام توان خود را جمع کرده بود و می‌گفت: به محض اطلاع سریعا آماده شدیم و روانه شهر بندرعباس شدیم. گفت ایستگاه های زیادی از شهرهای مختلف آمده اند و همه با هم تمام تلاش خود را می کنیم تا این حادثه پیش آمده را جمع و جور کنیم. می گفت، ما آتش نشانان به گرما و دود عادت کرده ایم. شرجی و گرمای بندر و آتش هم تحمل می کنیم. حادثه پلاسکو را بودم، اینجا هم هستم، و هر کجا که نیاز باشد، من و همکارانم خواهیم بود. یک آتش‌نشان از استان فارس که در این عملیات حضور داشت، به من گفت: «حتی نمی‌دونیم خطر چی می‌تونه باشد. گاهی حس می‌کنیم که مرگ کنارمون راه می ره، ولی هیچ وقت از وظیفه‌مون کوتاه نمی آییم.»    مردم در کنار آتش‌نشانان: قدردانی و امید در حالی که شرایط همچنان بحرانی بود، مردم بندرعباس همچنان در کنار آتش‌نشانان و امدادگران حضور داشتند و تلاش‌های آنان را قدردانی می‌کردند. برخی از مردم با آوردن آب، غذا و نوشیدنی‌های انرژی‌زا،  سعی می‌کردند تا نیروهای امدادی را در این شرایط دشوار در حد توان خود یاری دهند. یکی را دیدم که «قهوه جوش خود را که دله عربی نام دارد» برداشته و به عوامل خسته امدادی، قهوه می‌دهد تا برای یاری رساندن در این بحران غم انگیز شریک باشد. در یکی از نقاط عملیات، مردی با چهره‌ای نگران و خسته، با یک بطری آب به سوی آتش‌نشانی رفت و یک جمله به زبان آورد: «شما قهرمانید. دمتون گرم که همچنان جنگیدید.» و هنوز عملیات ادامه دارد... با وجود اینکه آتش تحت کنترل قرار گرفته است، شعله‌های پنهان همچنان در حال تهدید بودند. آتش‌نشانان و نیروهای امدادی به رغم خستگی، همچنان در تلاش بودند تا به هر نحوی که شده، این آتش را به طور کامل مهار کنند. دیگر نیروهای امدادی از جمله اعضای هلال احمر و تیم‌های واکنش سریع نیز با حضور در منطقه، در تلاش برای مدیریت شرایط بحرانی و کمک به آسیب‌دیدگان بودند. آنان در سایه آتش‌نشانان، اما با عزم و اراده‌ای خاص، در کنار هم به تلاش ادامه می‌دادند. نیروهای انتظامی، راهور، اسکله، بسیج، سپاه، مدیریت بحران، اورژانس و بسیاری از نهادهای مختلف همه از زمین و هوا در صحنه حاضر بودند و هر گروه بخشی از کار را در گرمای سوزان بندر و آتش برعهده گرفته بود تا همه چیز سریع تر پیش برود. جست و جو ها ادامه داشت، بسیاری از خانواده ها در انتظار برگشتن عزیزان گم شده خود بودند، عده ای امید داشتند به برگشت عزیز خود، عده ای نیز کمی ناامید در انتظار برگشت پیگری بودند.  قهرمانان بی‌نام ولی ماندگار عملیات همچنان ادامه دارد و آتش‌نشانان به رغم تمام سختی‌ها، همچنان در خط مقدم آتش حضور دارند تا این فاجعه را به اتمام برسانند. این گزارش، نامه‌ای‌ست برای آن‌ها که شاید هیچ‌وقت نام‌شان تیتر نشود. برای آن‌ها که خاکستر را با جان‌شان تجربه کردند، برای آن‌ها که سوختند ولی ایستادند برای آن‌ها که نگذاشتند آتش، امید را بسوزاند. عملیات بندر تمام خواهد شد همان طور که حادثه پلاسکو تمام شد به قیمت جان ۱۶ آتش‌نشان؛ اما این روایت‌های از جان گذشتن‌ها، باید بماند و در تاریخ ثبت شود. سید امیرحسین ابطحی- خبرنگار اعزامی ایسنا به بندرعباس انتهای پیام
https://www.isna.ir/news/1404051408984/%D8%AF%D9%84%D8%A7%DB%8C%D9%84-%D8%A8%DB%8C-%D8%AA%D8%B9%D8%A7%D8%AF%D9%84%DB%8C-%D8%AD%DB%8C%D9%86-%D8%B1%D8%A7%D9%87-%D8%B1%D9%81%D8%AA%D9%86-%D8%AF%D8%B1-%D8%A7%D9%81%D8%B1%D8%A7%D8%AF-%D8%AC%D9%88%D8%A7%D9%86,دلایل بی‌تعادلی حین راه رفتن در افراد جوان,۱۵ مرداد ۱۴۰۴ / ۰۴:۴۰,به گزارش ایسنا، البته این‌ها برخی از دلایل هستند و تشخیص صحیح علت این مشکل و دستیابی به درمان مناسب، نیاز به بررسی‌های دقیق پزشکی دارد. به گزارش مرکز تخصصی «مایوکلینیک» برخی از دلایل احتمالی بی‌تعادلی در افراد جوان در ادامه به اختصار عنوان شده است: - مشکلات گوش داخلی عفونت گوش، التهاب عصب دهلیزی (نوریت وستیبولار)، بیماری منییر (منیر) و سرگیجه وضعیتی خوش‌خیم حمله‌ای (BPPV) همگی می‌توانند باعث اختلال در تعادل و سرگیجه شوند. - آسیب‌های سر ضربه به سر حتی اگر خفیف باشد می‌تواند منجر به اختلال در تعادل شود. - بیماری‌های عصبی بیماری‌هایی مانند ام اس، پارکینسون و آتاکسی می‌توانند بر سیستم عصبی و تعادل تأثیر بگذارند. - مشکلات قلبی عروقی افت فشار خون یا مشکلات قلبی می‌توانند باعث سرگیجه و بی‌تعادلی شوند. - عوارض جانبی داروها برخی داروها می‌توانند عوارض جانبی داشته باشند که بر تعادل تأثیر می‌گذارند. - مشکلات اسکلتی عضلانی صافی کف پا یا مشکلات دیگر اسکلتی عضلانی می‌توانند الگوی راه رفتن را تحت تأثیر قرار دهند. - عوامل روانی اضطراب و استرس می‌توانند در برخی افراد منجر به سرگیجه و بی‌تعادلی شوند. تشخیص و درمان تشخیص دقیق علت بی‌تعادلی نیاز به ارزیابی پزشکی دارد. پزشک ممکن است معاینات فیزیکی، تست‌های تعادل، آزمایش خون، تصویربرداری (مانند MRI) و یا ارجاع به متخصصان دیگر (مانند متخصص گوش و حلق و بینی یا متخصص مغز و اعصاب) را توصیه کند. همچنین درمان بی‌تعادلی به علت زمینه‌ای آن بستگی دارد که ممکن است شامل درمان دارویی، فیزیوتراپی، کاردرمانی، یا تغییر در سبک زندگی باشد. از این رو اگر بی‌تعادلی در راه رفتن دارید، مهم است که به پزشک مراجعه کنید تا علت آن تشخیص داده شده و درمان مناسب انجام شود. انتهای پیام
https://www.isna.ir/news/1404051509108/نظارت-سختگیرانه-پلیس-بر-ناوگان-حمل-ونقل-زائران-اربعین-جلوگیری,نظارت سختگیرانه پلیس بر ناوگان حمل‌ونقل زائران اربعین/ جلوگیری از تردد اتوبوس‌های فاقد مدارک و ایمنی,۱۵ مرداد ۱۴۰۴ / ۰۷:۲۲,سرهنگ احمد کرمی‌اسد در گفت‌وگو با ایسنا با اشاره به آغاز مأموریت اربعین از چهارم مردادماه ۱۴۰۴، گفت: با توجه به حجم بالای درخواست‌ها، همکاران ما در استان‌های مرزی به عنوان نیروهای کمکی و مدیریتی اعزام شده‌اند و از ظرفیت حداکثری استان‌ها استفاده کرده‌ایم. همچنین از تعدادی استان که درگیر مأموریت اربعین نیستند، تیم‌های کمکی به مرزها فرستاده‌ایم تا شرایط مناسب‌تری برای زائران فراهم شود. وی ادامه داد: این اقدامات در راستای همکاری پلیس و سایر سازمان‌های مؤثر در مأموریت اربعین انجام شده و جلسات متعددی ازجمله کمیته هماهنگی طرح ترافیک با رئیس راهور فراجا برگزار شده است. بر اساس بازدیدها و گزارش‌ها، هماهنگی‌ها در بالاترین سطح انجام شده و تلاش می‌کنیم کاستی‌های سال گذشته را با استفاده از تجربیات مأموریت‌های پیشین برطرف کنیم. کرمی‌اسد با بیان اینکه سال به سال و با تکمیل زیرساخت‌های مرتبط، مشکلات کاهش یافته است، گفت: در این ایام بیشترین بار جابه‌جایی زائران بر دوش رانندگان ناوگان مسافربری عمومی است. با توجه به ظرفیت محدود ناوگان، برای تسهیل جابه‌جایی از سایر ظرفیت‌های کشور استفاده می‌کنیم. به دستور معاون اول رئیس‌جمهور و هماهنگی سازمان راهداری، از ناوگان برخی سازمان‌ها نیز استفاده می‌شود تا کمترین توقف و انتظار برای زائران ایجاد شود. رئیس پلیس راه فراجا با اشاره به نظارت سختگیرانه بر ناوگان درون‌شهری اعزامی به مرزها اظهار کرد: به‌عنوان نمونه، چند شب گذشته چند دستگاه اتوبوس درون‌شهری که به استان‌های مرزی و به ویژه مهران اعزام شده بودند، به دلیل نداشتن مدارک کامل و سوار کردن بیش از حد مجاز مسافر، با هوشیاری همکاران متوقف شدند. رانندگان این وسایل، برخلاف شرایط ابلاغی، اقدام به فعالیت کرده بودند که از ادامه تردد آنها جلوگیری شد تا مدارک و شرایط خود را تکمیل کنند. وی با تأکید بر اینکه تمام این اقدامات صرفاً برای تأمین ایمنی زائران است، گفت: برای جابه‌جایی مسافر در معابر برون‌شهری، اتوبوس‌های برون‌شهری با ساختار و شرایط ایمنی تعریف شده مجاز هستند. اتوبوس‌هایی که اکنون در خطوط رسمی ناوگان مسافربری فعالیت دارند و تحت پوشش شرکت‌های مسافربری کار می‌کنند، می‌توانند در این فرآیند مشارکت کنند، به شرط آنکه راننده دارای مدارک و صورت وضعیت کامل باشد. کرمی‌اسد در پایان خاطرنشان کرد: در پایانه‌های مسافربری، مدیر فنی مسئول کنترل و نظارت بر وضعیت اتوبوس است و ما انتظار داریم در ایام اربعین نیز این نظارت با دقت کامل انجام شود. به دلیل حجم بالای سفر، گاهی این کار مغفول می‌ماند و راننده بدون شرایط لازم فعالیت می‌کند که این موضوع به هیچ وجه قابل قبول نیست. اولویت ما ایمنی تردد زائران است و نباید ایمنی فدای سرعت جابه‌جایی شود. ما نمی‌خواهیم برای سرعت در انتقال، جان هم‌ وطنان‌مان به خطر بیوفتد. انتهای پیام
https://www.isna.ir/news/1404051408984/دلایل-بی-تعادلی-حین-راه-رفتن-در-افراد-جوان,دلایل بی‌تعادلی حین راه رفتن در افراد جوان,۱۵ مرداد ۱۴۰۴ / ۰۴:۴۰,به گزارش ایسنا، البته این‌ها برخی از دلایل هستند و تشخیص صحیح علت این مشکل و دستیابی به درمان مناسب، نیاز به بررسی‌های دقیق پزشکی دارد. به گزارش مرکز تخصصی «مایوکلینیک» برخی از دلایل احتمالی بی‌تعادلی در افراد جوان در ادامه به اختصار عنوان شده است: - مشکلات گوش داخلی عفونت گوش، التهاب عصب دهلیزی (نوریت وستیبولار)، بیماری منییر (منیر) و سرگیجه وضعیتی خوش‌خیم حمله‌ای (BPPV) همگی می‌توانند باعث اختلال در تعادل و سرگیجه شوند. - آسیب‌های سر ضربه به سر حتی اگر خفیف باشد می‌تواند منجر به اختلال در تعادل شود. - بیماری‌های عصبی بیماری‌هایی مانند ام اس، پارکینسون و آتاکسی می‌توانند بر سیستم عصبی و تعادل تأثیر بگذارند. - مشکلات قلبی عروقی افت فشار خون یا مشکلات قلبی می‌توانند باعث سرگیجه و بی‌تعادلی شوند. - عوارض جانبی داروها برخی داروها می‌توانند عوارض جانبی داشته باشند که بر تعادل تأثیر می‌گذارند. - مشکلات اسکلتی عضلانی صافی کف پا یا مشکلات دیگر اسکلتی عضلانی می‌توانند الگوی راه رفتن را تحت تأثیر قرار دهند. - عوامل روانی اضطراب و استرس می‌توانند در برخی افراد منجر به سرگیجه و بی‌تعادلی شوند. تشخیص و درمان تشخیص دقیق علت بی‌تعادلی نیاز به ارزیابی پزشکی دارد. پزشک ممکن است معاینات فیزیکی، تست‌های تعادل، آزمایش خون، تصویربرداری (مانند MRI) و یا ارجاع به متخصصان دیگر (مانند متخصص گوش و حلق و بینی یا متخصص مغز و اعصاب) را توصیه کند. همچنین درمان بی‌تعادلی به علت زمینه‌ای آن بستگی دارد که ممکن است شامل درمان دارویی، فیزیوتراپی، کاردرمانی، یا تغییر در سبک زندگی باشد. از این رو اگر بی‌تعادلی در راه رفتن دارید، مهم است که به پزشک مراجعه کنید تا علت آن تشخیص داده شده و درمان مناسب انجام شود. انتهای پیام
https://www.isna.ir/news/1404051509466/%D8%B4%DB%8C%D8%B1-%D9%85%D8%A7%D8%AF%D8%B1-%D8%A8%D9%87%D8%AA%D8%B1%DB%8C%D9%86-%D9%85%D8%A7%D8%AF%D9%87-%D8%BA%D8%B0%D8%A7%DB%8C%DB%8C-%D8%A8%D8%B1%D8%A7%DB%8C-%D9%86%D9%88%D8%B2%D8%A7%D8%AF%D8%A7%D9%86,شیر مادر بهترین ماده غذایی برای نوزادان,۱۵ مرداد ۱۴۰۴ / ۱۶:۱۹,به گزارش ایسنا و به نقل از وبدا، دکتر محمدرضا اسماعیلی به مناسبت هفته جهانی شیر مادر به نقش شیر مادر برای نوزادان ‌شیر خواران از نظر ایمنی و پیشگیری از بیماریها اشاره و اظهار کرد: شیر مادر نقش حیاتی در تقویت سیستم ایمنی بدن شیر خوار به سبب داشتن انواع آنتی بادیها، سلولهای ایمنی و فاکتورهای رشدی که دارد در پیشگیری از انواع عفونت ها و بیماری ها تاثیرگذار است. این فوق تخصص گوارش و کبد کودکان با اشاره به اینکه بدن نوزادان خصوصا نوزادان نارس در ساعات اولیه تولد بسیار ضعیف و مستعد انواع بیماریها و جذب میکروب است، افزود: شیر مادر حاوی سلولهای ایمنی فعال بوده که از کودک در برابر انواع باکتری ها و ویروس ها محافظت می کند. مطالعات نشان داد که شروع تغذیه با شیر مادر در همان ساعت اول زندگی به راحتی می‌تواند از مرگ و میر خیلی از کودکان پیشگیری کند. این پزشک یادآور شد: اینکه اگر مادر دچار بیماری‌هایی چون سرما خوردگی و اسهال و... شود نباید به فرزند خود شیر دهد غالبا تصور اشتباهی است زیرا آنتی بادی و مواد دفاعی که در بدن مادر بر علیه آن میکروب در جریان این بیماری ها تولید میشود، می‌توانند از طریق شیر او منتقل و به تقویت سیستم ایمنی فرزند کمک کرده و نه تنها از شدت علائم بیماری کم می کند بلکه از بروز این بیماری ها نیز می تواند جلوگیری کند. همه افراد شناسنامه میکروبی خاص خود را دارند عضو بورد فوق تخصصی طب نوزادی وزارت بهداشت تصریح کرد: جنین ۹ ماه در شرایط استریل درون رحم مادر زندگی می کند و بعد از تولد و با شروع تغذیه، در بدن و دستگاه گوارش او فلورمیکروبی تحت عنوان میکروبیوتا مخصوص او شکل می‌گیرد که اگر از شیر مادر تغذیه شود بهترین میکروبیوتا در روده حاصل می‌شود که در مقایسه با شیر خشک‌خوران می‌تواند نقش بسزایی در سلامت کودک و آینده او داشته باشد. بعبارتی دیگر این میکروبیووتا یا شناسنامه میکروبی کودک شیر مادر خوار با شیرخشک خوار متفاوت خواهد بود و با رشد میکروب های غیر بیماری زا و مفید در در دستگاه گوارش مانع از تکثیر میکروب های بیماری زا می‌گردد و همین امر سبب پیشگیری و کاهش بروز بعضی از بیماریها ی عفونی و غیر عفونی در کودک شیر مادر خوار در مقایسه با شیر خشک خوار در آینده می‌شود و می تواند رشد و تکامل بهتر کودک را بدنبال داشته باشد. استاد تمام دانشگاه علوم پزشکی بابل تصریح کرد: استفاده از شیر مادر در کاهش انواع بیماریها چه در سنین کودکی و چه در سنین بالاتر نظیر بیماری های آلرژی های غذایی، بیماریهای التهابی روده، چاقی، عفونت ها، سرطان ها و دیابت قندی و قلبی عروقی و مشکلات روحی و رفتاری تاثیرگذار است. وی بیان کرد: جنبه های تغذیه ای شیر مادر و مواد مغذی و مقوی آن در حدی می‌باشد که تمامی نیازهای غذایی یک شیرخوار را تقریبا در همه موارد در زیر شش ماهگی بخوبی برآورده می کند ‌و حتی تا دوسالگی در کنار سایر مواد غذای دریافتی خیلی از مواد لازم را برای کودکان تامین می‌کند، که این موضوع سبب رشد نرمال کودک و تکامل بهتر و برخورداری از هوش بیشتر او می‌شود. ولی اگر به شیرخوار پستانک و یا بطری شیر داده شود، این امر بدلیل ایجاد سردرگمی در گرفتن پستان مادر و با کاهش دفعات مکیدن شیر خوار بر روی سینه او منجر به کاهش شیر مادر و سبب کندی رشد و کاهش ارتباط عاطفی مادر و کودک خواهد شد. رئیس مرکز تحقیقات بیماریهای غیرواگیر کودکان دانشگاه علوم پزشکی بابل خاطرنشان کرد: از طرفی دیگر احتمال آلوده شدن پستانک ها و بطری های شیرخشک به انواع میکروب ها زیاد است، در حالی که شیر مادر در خود چنین معایبی را ندارد. تاثیر شیردهی بر سلامت مادران و پیشگیری از بروز انواع بیماری‌ها از جمله سرطان ها استاد تمام دانشگاه علوم پزشکی بابل به مزایای شیردهی برای خود مادر اشاره و خاطرنشان کرد: شیردهی مادر از همان ابتدا سبب می‌شود با مکیدن شیر خوار بر روی پستان او، انقباض های رحمی در مادر شکل گیرد که برای جلوگیری از خونریزی بعد از زایمان تاثیر مثبتی دارد ، و نیز شیردهی مادر از بروز سرطان های مختلف بخصوص پستان در او بطور قابل ملاحظه ای می‌کاهد. دیده شد که شیر دهی میزان پوکی استخوان را در مادران را نیز کاهش می‌دهد. اسماعیلی با اشاره به اینکه شیردهی کودک توسط مادر ضمن آنکه احساس روحی خوب در مادر را تقویت می کند می‌تواند سبب تناسب بهتر اندام او نیز شود، گفت: دیدگاه غلط حاکم در جامعه وجود دارد که شیر دادن کودک سبب نامتناسب شدن اندام مادر می شود در حالیکه شیردهی در کاهش اضافه وزن ایجاد شده در دوران بارداری بسیار مفید است و از بروز چاقی در مادر می‌تواند پیشگیری کند. فوق تخصص گوارش و کبد کودکان در پاسخ به این سوال که در چه شرایطی شیردهی از سوی مادر توصیه نمی شود، تصریح کرد: اگر نوزاد دارای بیماریهای نادری نظیر بعضی از بیماری های ژنتیکی و متابولیکی باشد نمی تواند از شیر مادر استفاده کند که با تشخیص پزشک راهنمایی خواهد شد. وی افزود: همچنین مادرانی که داروهای شیمی درمانی را دریافت می‌نمایند و یا به دلایل تشخیصی و درمانی مواد رادیو اکتیو دریافت می نمایند و یا مادرانی که از مشکلات روحی و روانی شدیدی رنج میبرند مانند افسرگی ماژور دارند و احتمال آسیب زدن به کودک وجود دارد منع شیر دهی دارند. رئیس مرکز تحقیقات بیماریهای غیرواگیر کودکان دانشگاه علوم پزشکی بابل یادآور شد: نگاه نادرست دیگری در بین برخی مادران وجود دارد که شیر آن ها برای تغذیه کودک کافی نیست، این سوء برداشت اکثر اوقات ناشی از دلسوزی زیاد و نگرانی مادر نسبت به فرزند است این درحالی است که فرزند در هفته های اول تولدش برای تداوم ارتباط با مادر که در دوران بارداری داشته سعی می کند با شیر مادر این ارتباط را ادامه دهد اما مادر گمان می کند که شیر وی کافی نبوده و متوسل به شیر خشک می شود. لذا برای آرام کردن کودک به سراغ شیر خشک و پستانک می رود که این موضوع با ایجاد سردرگمی در شیرخوار در گرفتن سینه مادر و کاهش مکیدن و کاهش شیر مادر و اعتماد بنفس او همراه می‌شود در حالیکه با راهنمای درست مادر می‌توان این تصور و نگرانی او را غالباً بر طرف کرد. عضو بورد فوق تخصصی طب نوزادی وزارت بهداشت افزود: شیرمادر بدلیل ویژگی های تغذیه ای نظیر انواع پروتیئن ها و چربیهای مناسب و متفاوت از آنچه که در شیرخشک ها است با هضم و جذب خوبی همراه می باشد، که این موضوع سبب طلب بیشتر شیرمادر توسط شیر خوار می‌شود ولی شیر خشک ها که عمدتا از شیر گاو گرفته می‌شوند دارای این ویژگی نمی باشند. بنابراین همانطوری که درشعار هفته جهانی شیر مادر امسال به آن اشاره شد، با شروع تغذیه سالم از بدو تولد، آینده ای بهتر را برای کودکان خود فراهم کنیم و به عبارتی دیگر با ترویج تغذیه با شیر مادر، اولویت امروز و سلامت فردا را تامین خواهیم کرد. انتهای پیام
https://www.isna.ir/news/1404030300946/سایه-متروپل-هنوز-بر-سر-شهرهاست,سایه متروپل هنوز بر سر شهرهاست,۳ خرداد ۱۴۰۴ / ۱۰:۰۷,"به گزارش ایسنا، ۲ خرداد ۱۴۰۱، روزی بود که آبادان برای همیشه تغییر کرد. ساختمان متروپل، پروژه‌ای تجاری–اداری که با تخلفات گسترده فنی، معماری و نظارتی ساخته شده بود، به یکباره فرو ریخت و جان ۴۳ نفر را گرفت. این حادثه، نمادی شد از آنچه در زیر پوست شهرها جریان دارد؛ سازه‌هایی که بر پایه بی‌قانونی، رانت و فساد بالا می‌روند و می‌توانند در لحظه‌ای، به گور دسته‌جمعی بدل شوند. با گذشت سه سال، مردم آبادان همچنان با داغ این فاجعه زندگی می‌کنند. دادگاه‌های متروپل همچنان ادامه دارد، اما سؤالی جدی‌تر در ذهن جامعه باقی مانده که آیا متروپل، آخرین متروپل خواهد بود؟ پاسخ این سؤال، نگران‌کننده است. کمیسیون عمران مجلس شورای اسلامی ضعف سازه‌ای در پروژه، بار ثقلی بسیار زیاد که با حذف یک تیر یا ستون امکان باز پخش مجدد را ندارد، فقدان محاسبات مربوط به انهدام پیش رونده، نامناسب بودن اتصالات تیرها و ستون‌ها، ضعیف بودن ستون‌ها، فقدان شکل پذیری لازم در اتصالات، ضعف جوشکاری، ضعف بتن به نحوی که میلگردها بدون هیچگونه پیوستگی و چسبندگی از بتن خارج شده و بتن در موارد متعدد خرد شده است را از مهم ترین علل فنی فروریزش ساختمان متروپل عنوان کرد. همچنین عبدالجلال ایری، سخنگوی وقت کمیسیون عمران مجلس شورای اسلامی در یک گزارش کامل علل و عوامل این حادثه را منتشر کرد. همچنین مواردی درباره ایرادات پروانه ساختمان متروپل مطرح شده بود به طوریکه نوع پروانه مشخص نیست و صرفا پروانه ساختمان قید شده است. تعداد کل پارکینگ مورد نیاز صفر واحد قید شده است. سطح اشغال صفر درصد قید شده است. در ردیف سایر طبقات در جدول های بنای مجاز و بنای قابل احداث، در حالی ۳۶۷ مترمربع برای ۷۴ واحد تجاری در سایر طبقات قید شده که تعداد این طبقات مشخص نیست و مجموع طبقات فقط ۴ طبقه قید شده است. بنابراین در این پروانه ساختمانی معلوم نیست ""سایر طبقات"" و نهایتا کل طبقات ساختمان چند طبقه بوده است؟ در ردیف تعداد طبقات، تعداد طبقات زیرزمین، سایر و کل صفر طبقه درج شده است.  متروپل در دل جنوب، جایی که هنوز رد گلوله‌های جنگ از دیوارهایش نرفته، فرو ریخت. نه به‌خاطر زلزله، نه بلای آسمانی؛ بلکه به‌ دست انسان‌هایی که جان را با سود عوض کردند. مجوزهایی که امضاء شدند بی‌آنکه دلی بسوزد، تخلف‌هایی که دیده شدند بی‌آن‌که قلمی بلرزد و سکوت‌هایی که جان گرفتند، نه جان بخشیدند. متروپل، تنها یک ساختمان نبود؛ نماد فروپاشی اعتماد بود. نماد اینکه وقتی سازه‌ها بر پایه زدوبند ساخته شوند، جان مردم بی‌ارزش می‌شود. وقتی نظارت‌ها صوری باشند، شهر به قتل‌گاه بدل می‌شود. اما این فقط قصه آبادان نیست متروپل تنها ساختمانی نبود که به یک باره فروریخت و دی‌ماه ۱۳۹۵ در قلب تهران، یک برج قدیمی دیگر هم که نماد تلاش و کار بود در لحظه‌ای فرو ریخت و ۱۶ آتش‌نشان زیر آوارهای پلاسکو جان خود را از دست دادند. کسبه، کارگرها، عابران، همه در بهت. همه پرسیدیم: چرا؟ اما پاسخ‌ها، بین گزارش‌های رسمی گم شد. پلاسکو را از دست دادیم و هیچ‌ کس به‌ درستی محاکمه نشد. رئیس پژوهشکده ساختمان و ابنیه فنی مرکز تحقیقات راه، مسکن و شهرسازی در سال ۹۵، تراکم بالای مواد قابل اشتعال و نبود سیستم اطفاء حریق استاندارد را از مهمترین عوامل وقوع حادثه آتش سوزی و ریزش ساختمان پلاسکو اعلام کرد.  بیت اللهی نیز در گفت‌وگویی با ایسنا پس از حادثه پلاسکو بیان داشت که ساختمان پلاسکو ساختمان اول و آخر تهران نیست که در وضعیت خطرناک قرار دارد. از این نوع سازه با این نوع وضعیت از نظر خطرپذیری در تهران زیاد داریم. در بازار تهران و اطراف همین ساختمان، پاساژهای مختلفی با قدمت بالا وجود دارد. همچنین با توجه به اینکه مالکیت این ساختمان‌ها خصوصی است در این نوع مالکیت، مدیریت ساختمان باید قوی عمل کند و اقدامات ایمنی را رعایت کند.  معادن، مدارس، کارخانه‌ها؛ ناایمنی گسترده‌تر از شهرهاست  بیش از هزار معدن فعال در کشور وجود دارد که طبق گزارش‌ها، بیشتر آن‌ها فاقد سیستم تهویه مناسب یا تجهیزات ایمنی کافی، بدون راه خروج اضطراری و بدون سیستم هشدار اولیه فعالند. حوادث معدنی همچون حادثه «زمستان یورت» و معدن طبس همچنان در حافظه عمومی باقیست. افزون بر این، هزاران مدرسه کانکسی و فرسوده در مناطق محروم، محل تحصیل دانش‌آموزانی‌ است که هر روز زیر سقفی ناایمن درس می‌خوانند. کارخانه‌های قدیمی، پل‌های نیمه‌کاره و حتی برخی مراکز درمانی که خودشان اورژانس لازم هستند، همگی نشان از مشکلات ساختاری در مدیریت ایمنی دارند.  نخستین حادثه ثبت شده در خصوص معادن زغال‌سنگ به ۲۸ مرداد ماه ۱۳۷۲ و معدن زغال‌سنگ «باب نیزو» زرند با هشت نفر فوتی برمی‌گردد. اول تیر ۷۶ تونل ۹ معدن زغال‌سنگ «سنگرود» گیلان ریزش کرد که در این حادثه ۲۱ نفر فوت شدند. ۲۳ شهریور ۱۳۸۴ معدن زغال‌سنگ باب نیزو زرند دوباره دچار حادثه و ۹ نفر جان خود را از دست دادند. چهار سال بعد و در ۳۰ فروردین سال ۸۸، این معدن دوباره ریزش کرد و ۱۲ نفر فوت شدند. همچنین معدن زغال‌سنگ «هجدک» زرند در ۱۶ آذر دچار حادثه شد و چهار نفر فوتی داشت. معدن «یال شمالی» طبس با هشت نفر فوتی در آذر ۱۳۹۱، معدن «چشمه پودنه» کوهبنان با سه نفر فوتی در اسفند ۱۳۹۲، معدن «کیاسر» مرداد ۱۳۹۳ با ۲ نفر فوتی، معدن «زمستان یورت» آزادشهر با ۴۳ نفر فوتی در اردیبهشت ۱۳۹۶، معدن «طزره» دامغان با ۶ فوتی در شهریور ۱۴۰۲ و معدن زغال سنگ طبس با ۵۲ فوتی در شهریور ۱۴۰۳، بزرگ‌ترین حوادث معادن زغال‌سنگ در کشور هستند. با مرور این حوادث، سخن قدرت الله محمدی مدیر عامل سازمان آتش نشانی تهران بیش از همیشه در ذهن ها پر رنگ‌تر می‌شود. او در یکی از سخنرانی‌های خود در خصوص ایمنی و HSE  بیان داشت که من ندیدم جایی به غیر از اندکی در پتروشیمی‌ها و پالایشگاه‌های کشور بحث HSE و ایمنی را جدی گرفته باشند.  از متروپل تا بلوارهای تهران... در تهران چند متروپل و پلاسکو دیگر داریم؟ از پاسداران تا سعادت‌آباد، از غرب تا جنوب شهر، سازه‌هایی قد علم کرده‌اند با ظاهر لوکس؛ اما استخوان‌های پوسیده. آپارتمان‌هایی که هر روز بر بام‌شان سازه‌ جدیدی سبز می‌شود. ساختمان‌های تجاری بلند مرتبه‌ای که روزانه هزاران نفر در آن‌ها تردد دارند و خیلی از آن‌ها به همه چیز جز ایمنی توجه می‌کنند. کسی نمی‌پرسد زیرزمین‌شان چه خبر است؟ چه ستونی بار را می‌کشد؟ سیستم‌های اعلام حریق دارند یا خیر؟ از راه‌های فرار اضطراری در این ساختمان‌ها خبری است یا خیر؟ آخرین بار چه زمانی بازرسی ایمنی شده‌اند؟ آیا اصلا تأییده ایمنی در این ساختمان‌ها جایی دارد؟ یا آن‌هایی که اخطار گرفته‌اند تا در سریع ترین زمان ایمنی خود را کامل کنند، به این موارد توجهی می‌کنند؟ شاید زلزله نیاید؛ اما اگر آمد، تهران در کدام خیابانش دفن می‌شود؟ چند ریشتر می‌تواند کار یک ساختمان ناایمن و غیرمستحکم را تمام کند؟ یا یک جرقه آتش در چند دقیقه از ساختمان، یک ویران سرا می‌سازد؟ در همین تهران، نگاهی به حوادث ساختمان‌هایی که مراکز درمانی نام دارند و در زمان بحران باید در خط مقدم حوادث استوار باشند کنیم. حادثه آتش‌سوزی کلینیک سینای اطهر تهران - تیر ۱۳۹۹ با دست کم ۱۹ کشته و ۱۴ مصدوم، بیمارستان دی - مهر ۱۴۰۰ در یک اتاق ۱۰ متری، که سریعا مهار شد، بیمارستان رسول اکرم تهران- تیر ۱۴۰۱، که تمامی بیماران در طبقات بالایی قرار داشتند و دچار دود گرفتگی شدند و خوشبختانه این حادثه خسارت جانی نداشت، بیمارستان فجر تهران - مرداد ۱۴۰۲ که بخش مراقبت‌های ویژه این بیمارستان دچار حریق شد و این حادثه هم خوشبختانه آسیب جانی نداشت، همچنین بیمارستان شهدای تجریش - آذر ۱۴۰۲، بیمارستان گاندی تهران - بهمن ۱۴۰۲، بیمارستان امام حسین تهران - اردیبهشت ۱۴۰۳ که همه این حوادث تنها در پایتخت رخ داده بود، از حوادثی است که رعایت نکردن ایمنی و مشکلات سازه دلیل اصلی این حوادث عنوان شده است.  آخرین مرکز درمانی هم که به لیست حوادث تهران اضافه شد، درمانگاه مشریه بود که منجر به کشته شدن ۳ نفر از جمله یک کودک و مجروح شدن ۱۸ نفر شد.  علی نصیری رئیس مدیریت بحران شهر تهران چندی پیش اعلام کرد که ۱۶ هزار ساختمان اولویت‌دار از لحاظ ایمنی در تهران شناسایی شده است که تا اکنون ۵ هزار ساختمان مورد ارزیابی قرارگرفته و به مالکین، وضعیت ایمنی سازه‌ها از طریق خود سازمان، شهرداری مناطق و دستگاه‌های بالادستی ابلاغ شده است. از این  ۵۰۰۰ ساختمان، اولویت ما بیمارستان‌ها بوده و ارزیابی‌ آن‌ها را به اتمام رساندیم و نتیجه ارزیابی را به بیمارستان‌ها و وزارت بهداشت هم اعلام کردیم. مطالبه‌ مردم از مسئولان ساده است، اما حیاتی؛ نگذارید سازه بعدی، نام یکی از عزیزانمان را برای همیشه با خود ببرد. گزارش‌های ایمنی را عمومی کنید. مجوزهای ساخت را شفاف و قابل‌پیگیری کنید. هر کجا ساختمانی به‌زور بالا رفت، هر کجا اسنادی با امضای طلایی تأیید شد، هر جا دوربین‌ها خاموش بودند و هر جا مردم گفتند: «اینجا هم ممکن است بریزد» یاد متروپل را زنده نگه داریم. چون آن‌چه فرو ریخت، فقط یک ساختمان نبود. ما فقط به‌دنبال یک مقصر نیستیم. ما دنبال اصلاح سیستمی هستیم تا دیگر ننویسیم: «متروپل فرو ریخت». می‌خواهیم بنویسیم: «ساخت‌وساز ایمن آغاز شد.» می‌خواهیم بنویسیم: «فرهنگ نظارت بر جان مردم، نهادینه شد.» سالگرد متروپل، تنها زمان یادآوری گذشته نیست؛ بلکه فرصتی‌ است برای پیشگیری از فجایع آینده. اگر امروز به هشدارها توجه نشود، شاید فردا، نام دیگری به جای متروپل، تیتر صفحه اول خبرگزاری‌ها شود و آن روز، بار دیگر از خود خواهیم پرسید: چرا هیچ‌کس کاری نکرد؟ انتهای پیام"
https://www.isna.ir/news/1404021006824/%D9%85%D8%A7-%D8%A8%D8%A7-%D9%85%D8%B1%DA%AF-%D8%AD%D8%B1%D9%81-%D9%85%DB%8C-%D8%B2%D9%86%DB%8C%D9%85,ما با مرگ حرف می‌زنیم,۱۰ اردیبهشت ۱۴۰۴ / ۰۹:۴۶,به گزارش ایسنا، وقتی انفجار و آتش در اسکله شهید رجایی بندرعباس شروع شد، اولین چیزی که به پرواز درآمد، نه فقط شعله‌ها، که جان‌هایی بود که باید نجات می‌یافت. دود مثل پتوی سیاه شهر را پوشاند. مردم وحشت‌زده بودند، خانواده‌هایی که فرزندان‌شان در محوطه صنعتی کار می‌کردند، به دنبال هر خبر، به هر تلفن، دل بسته بودند. لحظات آخرالزمانی و جهنمی که همه از آن فرار می‌کردند و در مقابل مردانی با لباس‌های ضخیم و عایق‌دار، به دل آن می‌دویدند. آتش‌نشانان‌ با کپسول‌های سنگین اکسیژن، ماسک‌هایی که روی صورت‌شان فشرده شده، و یونیفرم‌هایی که با هر قدم داغ‌تر می‌شد، پا به دل خطر می‌گذاشتند. کسی که در گرمای بندرعباس فقط چند دقیقه ایستاده باشد، می‌فهمد که جنگیدن با آتش در این هوا یعنی چه. حالا تصور کن وقتی دمای محیط نزدیک به ۵۰ درجه است، شعله‌هایی چند صد درجه‌ای هم روبه‌رویت ایستاده باشند. در دل دوزخ، قدم به قدم تا مرگ از تهران تا بندر، یک‌ نفس، یک قسم آتش‌نشان‌هایی از تهران، با چند تیم ویژه به بندر رسیدند. این‌ها همان‌هایی هستند که در حادثه پلاسکو، جان داده‌اند و زنده مانده‌اند؛ می‌دانند مرگ چه بویی دارد، می‌دانند سوختن چطور پوست را می‌خورد. ولی آمدند. یکی‌شان گفت: «از وقتی خبر اومد، وقت فکر کردن نداشتیم. وسایل رو جمع کردیم و فقط رفتیم. اینجا وقت ترسیدن نیست.» ازفارس، از بوشهر، از کرمان و باقی شهرها، قهرمانان‌شان را راهی کرده‌اند. بعضی‌های‌شان ۳ شب است که نخوابیده‌اند. گاهی پشت کامیون آبرسان، چشم می‌گذارند و دوباره برمی‌گردند وسط دود و آتش. یکی دیگر با صدایی خسته، در میان دود و شعله‌ها به خبرنگار ایسنا، گفت: «ما فقط آتیش خاموش نمی‌کنیم، با مرگ حرف می‌زنیم. این آتیش، یه شعله‌ی ساده نیست. گاز، مواد شیمیایی، احتمال انفجار و... هر لحظه ممکنه یه نفر از ما بره.»  خستگی، گرمازدگی، و خاکستر گزارش‌ها و دیده‌ها می‌گویند ده‌ها نفر از نیروهای آتش‌نشانی دچار آسیب، گرمازدگی و تنگی نفس شده‌اند. برخی در محل درمان و بعضی منتقل شده‌اند، اما حتی پس از سرم زدن، برگشته‌اند. چرا؟ چون آتش هنوز بود. لباس‌های سنگین، شیلنگ‌های آب که مثل مار دور بدن‌شان می‌پیچد، کفش‌هایی که با هربار قدم، تا زانو داغ می‌شود. این‌ها فقط وسایل نیست، بارِ مسئولیت است. شعله‌ها وقتی به کانتینرها نزدیک می‌شوند، وقت فکر کردن نیست، وقت دویدن است. انتهای این دویدن ها شاید برگشتنی نباشد، اما باید به دل آتش زد. دود، نفس، کابوس دود غلیظ، مواد ناشناخته‌ خطرناک، هوای سمی، انبوهی از کانتینرها با درب‌های بسته و لوازمی که معلوم نمی‌کند چه چیزی در آن است، گوشت مرغ یا مواد قابل اشتعال و احتمال انفجار. بعضی نیروها با چشمانی قرمز و سرفه‌های خشک، همچنان در محل حاضرند. می‌دانند شاید بعدها بیماری‌هایی سراغ‌شان بیاید، می‌دانند بدن‌شان دیگر مثل قبل نخواهد بود، ولی ایستاده‌اند.  فقط یه خبر بده پسرم... زنده‌ای؟؟ مادرانی در هرمزگان، تهران، فارس، اصفهان و...، در انتظار تماس فرزندشان هستند. «فقط یه خبر بده پسرم... زنده‌ای؟» این جمله، در دل هزاران خانواده پیچیده است. همسرانی که بچه‌های‌شان را آرام می‌کنند، ولی خودشان بغض دارند. در این بحران، فقط جسم نمی‌سوزد؛ دل هم می‌سوزد. ذهن هم می‌سوزد. جو روانی سنگین است، غم، هراس، ترس از تکرار... هر خبر که در فضای مجازی وایرال می شود، هر تماسی که با تلفن هر یک از اعضای خانواده آن‌ها گرفته می‌شود، قند را در دل آب می‌کند و بی اراده بر زبان می‌آورد آن پدر و مادر، همسر و فرزند منتظر که نکند خبری ناگوار از پدر آتش‌نشان باشد. با دلتنگی و اضطراب صفحه گوشی را باز می‌کند. انتظار برای برگشتن، انتظار برای شنیدن چند دقیقه‌ای صدای مرد و پدر  و شاید تک‌پسر خانه، آدم را کلافه می‌کند. از دل آتش: روایت خبرنگار ایسنا از نبرد با آتش در اسکله شهید رجایی در حالی که دودی سیاه همچنان آسمان بندرعباس را پوشانده و شعله‌های آتش در دل اسکله شهید رجایی می‌سوزند، من به عنوان خبرنگار ایسنا، در دل این بحران ایستاده‌ام، جایی که فداکاری و ایثار در لحظه‌لحظه عملیات خود را به وضوح نشان می‌دهد. روز سوم عملیات مهار آتش در این اسکله، با همه‌چیزهای شگفت‌آور و دردناک همراه است؛ اما چیزی که در این میان برجسته‌تر از همه به چشم می‌خورد، تلاش بی‌وقفه و بدون چشمداشت آتش‌نشانان و امدادگرانی است که از اقصا نقاط کشور آمده‌اند و جان خود را به خطر انداخته‌اند. در این گزارش، از نزدیک به روایت آنچه می‌بینم و حس می‌کنم، می‌پردازم؛ جایی که هنوز در دل آتش امید هست و نمی‌سوزد.  هوا سنگین‌تر از همیشه: تنفس در دل دود و گرما دود سیاه، که در روزهای نخست عملیات فضا را به شدت آلوده کرده بود، امروز (روز سوم عملیات) نیز همچنان سنگینی می‌کرد. آتش‌نشانان با پوشیدن لباس‌های سنگین مقاوم در برابر آتش، به دل شعله‌ها می‌زدند. گرمای شدید بندرعباس، که به سختی می‌توانستند آن را تحمل کنند، در کنار دود و شرایط پر استرس، باعث شده بود تا فقط افراد ویژه‌ای چون آتش‌نشانان بتوانند در این شرایط بمانند و ادامه دهند. یکی از آتش‌نشانان به طور مداوم در حال مبارزه با آتش بود، نفس‌هایش به سختی بیرون می‌آمد، وقتی سوال کردم اوضاع و احوالت چطور است؟ پشت ماسکش در میان سرو صداها گفت: «دود همه جا رو پر کرده. بعضی وقت‌ها حتی اکسیژن هم کم می‌یاریم. اما نمی‌شه، باید ادامه بدیم و کار رو تموم کنیم.»  خستگی بی‌پایان: جنگی فراتر از طاقت انسانی در دل این عملیات، خستگی برای بسیاری از آتش‌نشانان دیگر معنای واقعی‌اش را از دست داده، فشار ناشی از لباس‌های سنگین مقاوم در برابر آتش، همراه با گرمای سوزان و شرایط پر استرس، باعث شده بود تا نیروهای امدادی هر لحظه خود را در مرز فروپاشی جسمی و روانی ببینند؛ لحظاتی که حتی یک نفس کشیدن می‌توانست به چالشی بزرگ تبدیل شود. یکی از آتش‌نشانان اعزامی از تهران در حالی که پاهایش از شدت خستگی توان ایستادن ندارد، در حال رفتن به سوی ماشین آتش‌نشانی و برداشتن وسیله‌ایست، در راه در پاسخ به به این جمله‌ام که اینجا شده شبیه میدان جنگ، گفت: «ما این‌جا به جنگ آتیش میریم، اما جنگ اصلی، جنگ نفس‌هاس. هر نفس کشیدن مثل یک پیروزیه.» جوانمردهای آتش‌نشان را می‌بینیم که هر کدامشان که شیفتش را تمام کرده است، همان جا، کنار کانتیرها جایی پیدا می‌کند و می‌نشیند  و با نگاهی پرحسرت به انبوهی از شعله‌های سرکش آتش و مه و دود نگاه می‌کند. هر از گاهی هم فریادی از همکاران خود، می شنود که و سریع آن صدای «آب کف بریز»، «آن جا، آن جا دوباره شعله گرفته»، «آب روی کانتینرها بریز، خنکش کن، خنکش کن» را دنبال می‌کند و گوشه ای از کار را می‌گیرد.  میان راه‌روهای سوخته اسکله، کوچه پس‌کوچه‌های کانتینری، گروه گروه آتش‌نشان‌هایی را می بینم که شیفت عوض کرده و خسته، اما با لبخند به سوی خیمه گرم خود می‌روند تا دقایقی را استراحت کنند و با توان تازه به میدان جنگ آتش بروند. به یکی از افراد این گروه روانه به سوی محل اسکان گفتم، مصاحبه می‌کنی؟ گفت: «تمام حرف های من، و دوستان من از این جهنم آتش و دود، و از این لباس‌های خاکستر نشسته سیاه معلوم است، از مردم و کسانی که در این حادثه آسیب دیدند یا داغ عزیز مصاحبه بگیر و دردشان را به قلم بیاور شاید تسکینی برای دردشان باشد، ما فدائیان مردمیم» یک آتشنشان: ما این‌جا به جنگ آتیش میریم، اما جنگ اصلی، جنگ نفس‌هاست. هر نفس کشیدن مثل یک پیروزیه. مقابل با شعله‌ها: ورود به مناطق خطرناک‌تر آتش‌نشانان در روز سوم در برخی مناطق وارد شدند که پیش از آن، به دلیل شدت آتش، دسترسی به آن‌ها غیرممکن بود. این بخش‌ها شامل نقاطی بودند که آتش به شدت در آن‌ها شعله‌ور بود و تلاش آتش‌نشانان برای مهار این نقاط نیاز به دقت و فداکاری بیشتری داشت. هر لحظه احتمال از دست دادن کنترل آتش وجود داشت، اما هیچ‌کدام از آتش‌نشانان از انجام وظیفه خود سر باز نمی‌زدند و از چند جبهه به جنگ شعله‌های سرکش آتش می‌رفتند. در این تجربه تلخ اسکله شهید رجایی، حادثه‌ای که تا کنون به این ابعاد و ترکیبی تجربه نشده بوده، نیروهای آتش نشان ظرف مدت ۱۵ ساعت، بر آتش غلبه کردند و کنترل آن را در دست های خود گرفتند. این را من نمی‌گویم، رئیس سازمان آتش نشانی تهران در گفت و گو با ایسنا بیان میکند. آتش‌نشانی که از تهران، همه چیز را رها کرده و به اسکله آمده و  سرم به دست با من گفت و گو کرد، صدایی گرفته داشت و تمام توان خود را جمع کرده بود و می‌گفت: به محض اطلاع سریعا آماده شدیم و روانه شهر بندرعباس شدیم. گفت ایستگاه های زیادی از شهرهای مختلف آمده اند و همه با هم تمام تلاش خود را می کنیم تا این حادثه پیش آمده را جمع و جور کنیم. می گفت، ما آتش نشانان به گرما و دود عادت کرده ایم. شرجی و گرمای بندر و آتش هم تحمل می کنیم. حادثه پلاسکو را بودم، اینجا هم هستم، و هر کجا که نیاز باشد، من و همکارانم خواهیم بود. یک آتش‌نشان از استان فارس که در این عملیات حضور داشت، به من گفت: «حتی نمی‌دونیم خطر چی می‌تونه باشد. گاهی حس می‌کنیم که مرگ کنارمون راه می ره، ولی هیچ وقت از وظیفه‌مون کوتاه نمی آییم.»    مردم در کنار آتش‌نشانان: قدردانی و امید در حالی که شرایط همچنان بحرانی بود، مردم بندرعباس همچنان در کنار آتش‌نشانان و امدادگران حضور داشتند و تلاش‌های آنان را قدردانی می‌کردند. برخی از مردم با آوردن آب، غذا و نوشیدنی‌های انرژی‌زا،  سعی می‌کردند تا نیروهای امدادی را در این شرایط دشوار در حد توان خود یاری دهند. یکی را دیدم که «قهوه جوش خود را که دله عربی نام دارد» برداشته و به عوامل خسته امدادی، قهوه می‌دهد تا برای یاری رساندن در این بحران غم انگیز شریک باشد. در یکی از نقاط عملیات، مردی با چهره‌ای نگران و خسته، با یک بطری آب به سوی آتش‌نشانی رفت و یک جمله به زبان آورد: «شما قهرمانید. دمتون گرم که همچنان جنگیدید.» و هنوز عملیات ادامه دارد... با وجود اینکه آتش تحت کنترل قرار گرفته است، شعله‌های پنهان همچنان در حال تهدید بودند. آتش‌نشانان و نیروهای امدادی به رغم خستگی، همچنان در تلاش بودند تا به هر نحوی که شده، این آتش را به طور کامل مهار کنند. دیگر نیروهای امدادی از جمله اعضای هلال احمر و تیم‌های واکنش سریع نیز با حضور در منطقه، در تلاش برای مدیریت شرایط بحرانی و کمک به آسیب‌دیدگان بودند. آنان در سایه آتش‌نشانان، اما با عزم و اراده‌ای خاص، در کنار هم به تلاش ادامه می‌دادند. نیروهای انتظامی، راهور، اسکله، بسیج، سپاه، مدیریت بحران، اورژانس و بسیاری از نهادهای مختلف همه از زمین و هوا در صحنه حاضر بودند و هر گروه بخشی از کار را در گرمای سوزان بندر و آتش برعهده گرفته بود تا همه چیز سریع تر پیش برود. جست و جو ها ادامه داشت، بسیاری از خانواده ها در انتظار برگشتن عزیزان گم شده خود بودند، عده ای امید داشتند به برگشت عزیز خود، عده ای نیز کمی ناامید در انتظار برگشت پیگری بودند.  قهرمانان بی‌نام ولی ماندگار عملیات همچنان ادامه دارد و آتش‌نشانان به رغم تمام سختی‌ها، همچنان در خط مقدم آتش حضور دارند تا این فاجعه را به اتمام برسانند. این گزارش، نامه‌ای‌ست برای آن‌ها که شاید هیچ‌وقت نام‌شان تیتر نشود. برای آن‌ها که خاکستر را با جان‌شان تجربه کردند، برای آن‌ها که سوختند ولی ایستادند برای آن‌ها که نگذاشتند آتش، امید را بسوزاند. عملیات بندر تمام خواهد شد همان طور که حادثه پلاسکو تمام شد به قیمت جان ۱۶ آتش‌نشان؛ اما این روایت‌های از جان گذشتن‌ها، باید بماند و در تاریخ ثبت شود. سید امیرحسین ابطحی- خبرنگار اعزامی ایسنا به بندرعباس انتهای پیام
