url,title,date,content
https://www.isna.ir/news/1404051509280/%D8%A7%D8%B9%D8%AA%D8%B1%D8%A7%D9%81-%DB%8C%DA%A9-%D8%AE%D8%A8%D8%B1%D9%86%DA%AF%D8%A7%D8%B1-%D8%A7%DB%8C%D9%86-%DA%AF%D8%B2%D8%A7%D8%B1%D8%B4-%D8%A8%D8%A7-%DA%A9%D9%85%DA%A9-%D9%87%D9%88%D8%B4-%D9%85%D8%B5%D9%86%D9%88%D8%B9%DB%8C-%D9%86%D9%88%D8%B4%D8%AA%D9%87-%D8%B4%D8%AF%D9%87-%D8%A7%D8%B3%D8%AA,اعتراف یک خبرنگار: این گزارش با کمک هوش مصنوعی نوشته شده است!,۱۵ مرداد ۱۴۰۴ / ۱۱:۵۵,شاید اذعان به این مساله آن‌هم در ابتدای این مطلب تعجب‌برانگیز باشد؛ اما واقعیت این است که این روزها بهره‌گیری از هوش مصنوعی در خبرها، گزارش‌ها و حتی گفت‌وگوهای تفصیلی از سوی بخشی از خبرنگاران و رسانه‌ها امری انکارنشدنی و به مثابه دوپینگی است که آنها را از رقبایشان جلو می‌اندازد. و اعتراف به یک واقعیت، در حقیقت قرار گرفتن در مسیر بهبود و پیدا کردن مسیر درست است. به گزارش ایسنا، بدون شک هوش مصنوعی در حال دگرگونی صنعت خبرنگاری است و می‌تواند ابزاری قدرتمند برای خبرنگاران باشد تا بهره‌وری و کیفیت کار خود را افزایش دهند. با این حال، این فناوری به مثابه یک تیغ دولبه، در کنار تاکید بر سرعت، دقت و دسترسی به اطلاعات، چالش‌ها و پرسش‌های اخلاقی جدیدی را نیز مطرح می‌کند که نیازمند بررسی دقیق هستند. برخی از رسانه‌ها و کارشناسان معتقدند که هوش مصنوعی به عنوان ابزاری مکمل و نه جایگزین برای خبرنگاران، باید مورد استفاده قرار گیرد و اینکه در صورت رعایت نکردن ملاحظات و مقهور شدن بی‌چون چرا، به تدریج خود خبرنگاران را هم خواهد بلعید. بر این اساس مرز میان بهره‌برداری هوشمندانه از هوش مصنوعی و گرفتار شدن در دام آن، چنان ظریف و حساس است که آینده خبرنگاری را در دل خود رقم می‌زند. در ادامه گزارشی را می‌خوانید که با ارائه داده‌های سه گفت‌وگوی ایسنا با سه استاد برجسته ارتباطات و روزنامه‌گاری با موضوع مشکلات و چالش‌های خبرنگاران و مشروعیت رسانه‌ها با تاکید بر نظریه‌های ارتباطاتی توسط هوش مصنوعی برای روز خبرنگار نوشته شده است: خب! نتیجه را خواندید متنی نسبتا بی‌نقص برای ترسیم وضعیت خبرنگاری در ایران که اتفاقا مشابه آن با موضوعاتی متفاوت این روزها در رسانه‌های ایران و جهان توسط برخی خبرنگاران ارائه شده و توسط دروازه‌بانان خبر هم منتشر می‌شود. حالا پرسش اینجاست مشکل چیست و چرا باید مانع بروز چنین اتفاقاتی شویم و اصلا لازم است مانع آن شویم؟ و چرا برای مثال سال گذشته یک خبرنگار در شهر کوچک ایالت وایومینگ در آمریکا مجبور به استعفا شد؛ زیرا همکارانش در روزنامه‌های رقیب متوجه شدند او از هوش مصنوعی برای نوشتن گزارش استفاده کرده است؟! پاسخ به این پرسش را می‌توان در سخنرانی دو ماه قبل هادی خانیکی ـ از استادان شناخته‌شده ارتباطات ـ جستجو کرد که در صورت توجه به آن می‌توان از بسیاری از آسیب‌های احتمالی جلوگیری کرد. او چهار الزام مهم را برای گفت‌وگو با هوش مصنوعی در حوزه ارتباطات برشمرده است: ـ سواد ارتباطی و انتقادی؛ یعنی توانایی دیدن لایه‌های پنهان در پاسخ‌های ماشینی، شناخت پیش‌فرض‌ها و نوع نگاه بازتولید شده. ـ شفافیت و اخلاق پژوهش؛ یعنی روشن بودن نقش انسان و ماشین در تولید دانش و پرهیز از گمراه‌سازی. ـ رعایت حدود ابزار و حفظ کرامت انسانی؛ یعنی جلوگیری از سلطه ابزار بر انسان و حفظ جایگاه خلاقیت، قضاوت و تجربه زیسته انسانی. ـ درک نابرابری‌های ارتباطی و مسئولیت آن؛ یعنی توجه به تفاوت‌های سواد و قدرت دیجیتال کاربران و جلوگیری از بازتولید تبعیض.» با چنین پیش شرط‌هایی، می‌توان به این درک رسید، در صورتی که خبرنگاران با نگاهی نقادانه و شفاف به هوش مصنوعی نگاه کرده و خلاقیت و قضاوت انسانی را حفظ کنند، از شرایط پیچیده‌ای که ممکن است گریبان رسانه را بگیرد و همچنین گمراهی مخاطب جلوگیری خواهد شد. همچنین، آگاهی از تفاوت‌های دسترسی و سواد دیجیتال، آن‌ها را موظف می‌کند در تولید محتوا، عدالت و مسئولیت اجتماعی را رعایت کنند. بدین‌ ترتیب، خبرنگار می‌تواند هم از فناوری بهره ببرد و هم ارزش‌های انسانی را حفظ کند. اصلی که دقیق‌تر آن، توسط دکتر هادی خانیکی به فعالان رسانه تاکید شده است: «اگر هوش مصنوعی صرفاً پاسخگو باشد، محدود است اما اگر پرسشگر باشد، می‌تواند به دانشی عمیق‌تر و مسئولانه‌تر منجر شود. در این مسیر، نه تنها «چه می‌پرسیم» بلکه «چگونه می‌فهمیم» و «چگونه پاسخ را در جامعه بازتاب می‌دهیم» اهمیت دارد. هوش مصنوعی ممکن است ذهنی سریع باشد، اما قلب و خرد پرسنده همچنان در اختیار انسان کنشگر است.» انتهای پیام
https://www.isna.ir/news/1404051408673/فیلم-های-پرزرق-و-برق-و-اجحاف-به-فیلمی-با-بازی-ابوالفضل-پورعرب,فیلم‌های پرزرق‌ و برق و اجحاف به فیلمی با بازی ابوالفضل پورعرب و میترا حجار,۱۴ مرداد ۱۴۰۴ / ۱۲:۳۵,فیلم «غیبت موجه» به کارگردانی و تهیه‌کنندگی عباس رافعی سال ۱۳۹۹ در تهران ساخته شد. این فیلم در سال‌های گذشته مجوز اکران نمی‌گرفت و سازنده‌اش مشکل آن را تعبیرهایی سیاسی از فیلم عنوان کرده بود. این در حالی است که رافعی تاکید داشت، «داستان «غیبت موجه» در مدرسه‌ای در دوران کرونا می‌گذرد و فضای روز ایران را نشان می‌دهد؛ یعنی فضایی که کرونا باعث شد بسیاری از زیبایی‌ها و زشتی‌ها جامعه نمایان شود و اگرچه کمی زبان طنز هم در روایت داستان به کار رفته، اما فیلم دچار سوءتعبیر شده است.» حالا پس از حدود پنح سال فیلم به اکران عمومی در آمده واگرچه هنوز یک هفته هم از شروع اکرانش نگذشته در بسیاری از سینماها فقط یک سانس دراختیار دارد. رافعی در این زمینه در گفت‌وگویی با ایسنا بیان کرد: اجحافی که به «غیبت موجه» شده این است که چهار سال در محاق قرار گرفت و وقتی شما حتی یک جنس در بازار تولید کنید و چهار سال بگذرد و آن را عرضه نکنید، مدل‌های جدیدتری عرضه می‌شوند. درباره این فیلم هم همین اتفاق افتاده و واقعیت این است که اگر «غیبت موجه» چهار سال قبل اکران شده بود، فضایی که در آن زمان وجود داشت برای مردم ملموس‌تر بود اما الان احساس می‌کنم گذشت زمان باعث شده شرایط جور دیگری رقم بخورد. او افزود: من این فیلم را به عنوان واکنشی نسبت به شرایط آشفته چهار سال قبل ساختم و فیلمی نبود که داستان ازلی ابدی داشته باشد که در تمام دوران کار کند. درواقع فیلم واکنشی بود به اوضاع و احوالی که خودمان در آن زندگی می‌کردیم. البته پس از گذشت چهار سال توقع داشتم با توجه به فیلم‌های پر زرق و برقی که الان تولید می‌شوند، فیلم کمی به حاشیه برود اما فکر نمی‌کردم چنین شرایطی به وجود آید. رافعی درباره اینکه برای بسیاری از فیلم‌های توقیفی این اتفاق افتاده، گفت: من چند روز قبل یک نمایش خصوصی برای این فیلم داشتم و آنجا خیلی‌ها می‌پرسیدند مشکل این فیلم چه بود که توقیف شد!  رافعی با اشاره به اصلاحیه‌هایی که به فیلم وارد شده، یکی دیگر از دلایل مهجور ماندن «غیبت موجه» را حضور کمرنگ بازیگران در تبلیغات دانست و افزود: بازیگران همیشه می‌توانند در دیده شدن فیلم اثرگذار باشند. این روزها دنیای تبلیغات و حضور بازیگران در فضای مجازی و تبلیغاتی فیلم‌ها خیلی موثر است ولی بازیگران فیلم من حضور پررنگی در فضای مجازی ندارند و خانم حجار هم که اصلا در این فضا نیستند؛ به همین دلیل از چند جنبه با ضرر مواجه شدیم. با این حال پس از اکران سینما برای عرضه فیلم به شیوه‌های دیگر نیز حتما رجوع می‌کنیم. ابوالفضل پورعرب، میترا حجار، علی اوجی، امیررضا دلاوری و سام نوری از جمله بازیگران این فیلم هستند. انتهای پیام
https://www.isna.ir/news/1404051509394/جشنواره-فیلم-ونیز-هک-شد,جشنواره فیلم ونیز هک شد,۱۵ مرداد ۱۴۰۴ / ۱۴:۴۳,به گزارش ایسنا، در اطلاعیه‌ای که به افراد تحت تأثیر این حمله (از جمله خبرنگاران هالیوود ریپورتر) - ارسال شد، برگزارکنندگان جشنواره اعلام کردند که این حمله در تاریخ ۷ جولای رخ داده و افراد ناشناس به سرورهای جشنواره نفوذ کرده و اسناد ذخیره‌شده در آن‌ها را کپی کرده‌اند. داده‌های فاش‌شده شامل نام‌ها، آدرس‌های ایمیل، شماره تلفن‌ها، کدهای مالیاتی و آدرس‌های پستی افراد بوده است. جشنواره ونیز اعلام کرد: «تیم فناوری اطلاعات ما به‌سرعت وارد عمل شد، سیستم‌های آسیب‌دیده را ایزوله کرده و ایمن‌سازی نمود. مقامات مرتبط فورا در جریان قرار گرفتند و عملیات بازگردانی سیستم‌ها آغاز شد.» افرادی که نگران امنیت داده‌های خود هستند یا به اطلاعات بیشتری نیاز دارند، می‌توانند با مسئول حفاظت از داده‌های جشنواره از طریق ایمیل privacy@labiennale.org تماس بگیرند. این نخستین حمله سایبری به یک جشنواره بزرگ اروپایی نیست. پیش‌تر در سال ۲۰۲۲، جشنواره فیلم کن نیز با حمله مشابهی مواجه شد که سیستم رزرو آنلاین بلیت‌های از کار افتاد. هشتادودومین جشنواره بین‌المللی فیلم ونیز از ۲۷ اوت تا ۶ سپتامبر (۵ تا ۱۵ شهریور) در ایتالیا برگزار می‌شود. انتهای پیام
https://www.isna.ir/news/1404051509194/%D9%BE%D8%B1%D9%88%DB%8C%D8%B2-%D8%B4%D8%A7%D9%BE%D9%88%D8%B1-%DA%A9%D9%87-%D8%A8%D9%88%D8%AF-%D9%88-%DA%86%D9%87-%DA%A9%D8%B1%D8%AF,پرویز شاپور که بود و چه کرد؟,۱۵ مرداد ۱۴۰۴ / ۱۰:۰۸,"رویا صدر، طنزپرداز و پژوهشگر در یادداشت خود که برای انتشار در اختیار ایسنا قرار داده، به مناسبت سالگرد درگذشت پرویز شاپور نوشته است: با سیاهی شب از سپیدی صبح می‌نویسم.  پانزدهم مرداد، سالروز درگذشت پرویز شاپور (۱۳۰۲-۱۳۷۸) است که نامش با کاریکلماتور پیوند خورده است؛ واژه‌ای که تلفیقی از کاریکاتور و کلمات است؛ یعنی اثری که کلمات را در ذهن به شکلی موجز و شوخ‌طبعانه، دیدنی می‌کند. این نام‌گذاری، ابتکار احمد شاملو است؛ به سال ۱۳۴۶ برمی‌گردد؛ یعنی زمانی که شاپور قطعات کوتاهش را (که تا آن زمان عنوان ثابتی نداشت) در نشریۀ ""خوشه"" به سردبیری شاملو منتشر می‌کرد.  آثار شاپور درحقیقت بازتعریف قالبی است که رد آن را در پیشینۀ ادب فارسی، گزین‌گویه‌های سنتی، اندرزنامه‌های دوره فارسی میانه و همچنین فرهنگ‌عامه می‌بینیم؛ اما این آثار تا پیش از کاریکلماتور، قالبی مستقل قلمداد نمی‌شد. هنر شاپور، تثبیت آن به‌عنوان یکی از قالب‌های شناخته‌شده در ادب فارسی است.  شاپور تا آخر عمرش نوشت و کوتاه ‌نوشت، پیش از ""خوشه"" نیز این کوته‌نوشت‌ها از او در نشریات مختلف منتشر شده بود، از نشریات محلی اهواز گرفته تا ""سپیدوسیاه"" و ""توفیق"". آن روزها کمتر کسی فکر می‌کرد که این جملات کوتاه به‌عنوان سبکی مستقل در طنز شناخته شود. گویی او چند دهه از زمان خودش جلوتر بود و می‌بایست زمان بگذرد تا ارزش و اهمیت آثارش برای جامعه ادبی و هنری روشن شود. شاپور در گفت‌وگو با سالنامه سال ۱۳۷۳ ""گل‌آقا"" گفته که در ""توفیق"" به او لقب کاغذ سیاه‌کن داده بودند، چون زیاد می‌نوشت. درنهایت هم فشار بر او برای نوشتن به سبک‌های معمول آن روزها به نتیجه‌ای نرسید، چراکه قلم موجز و نگاه شاعرانه و بازیگوشانه‌اش، در قالب‌های مرسوم نمی‌گنجید. شاپور در آن گفت‌وگو می‌گوید: «بعضی از دوستان می‌خواستند ما را از راه راست منحرف کنند و می‌گفتند داستان بنویس و فلان کن ولی من پایم را از گلیمم درازتر نکردم. همین جملات کوتاه را ادامه دادم.» معروف است که در توفیق نوشته‌هایش را روی کاغذهای بسیار کوچکی به‌اندازه دو بندانگشت می‌نوشت که در ستون‌هایی چون «برخورد عقاید و آرا» چاپ می‌شد. گاهی هم این نوشته‌ها از ستون «دارالمجانین فکاهیات» سر درمی‌آورد، عنوانی که به‌خوبی بازتاب نگاه غیرجدی‌ای است که در ابتدا به آثارش بود. بااین حال سبکش به‌مرور درپی همکاری با نشریۀ خوشه و انتشار مجموعۀ آثارش در داخل و خارج موردتوجه قرار گرفت. در سال ١٣٥٠ نخستین کتاب کاریکلماتورش به‌همت انتشارات‌ نمونه منتشر شد و پس‌ازآن، در سالیان مختلف جلدهای دیگری از مجموعه کاریکلماتورهایش (٨ عنوان) توسط ناشرانی مانند بامداد، مروارید و دنیا، وارد بازار نشر شد. شاپور طراحی هم می‌کرد و طراحی‌هایش هم مثل کاریکلماتورهایش خاص بود، طرح‌هایی که در چند نمایشگاه شرکت کرد و از سوی بخش آوانگارد جامعه هنری مورد استقبال قرار گرفت. کاریکلماتورهایش گاه دربردارنده بازی با کلمات است: (شیر باغ‌وحش چکه می‌کرد)، گاه به شعر نزدیک می‌شود: (با نگاهت قلبم را چراغانی می‌کنم.) گاه رنگ جملات قصار دارد، گاه تصاویری سوررآل می‌سازد: (قلبم پرجمعیت‌ترین شهر دنیاست.) و گاهی به طنزی فلسفی پهلو می‌زند: (بشر در شبانه‌روز زندانی است.) اما آنچه آثار نوشتاری و ترسیمی او را با همه اختلاف مضامین به هم پیوند می‌دهد و آنها را در میان همه آثاری که متأثر از سبک او خلق شدند علی‌رغم تمامی فرازوفرودهایش همچنان یکه و بی‌مانند می‌سازد آمیزش نگاهی انسانی و برخاسته از روحی مهربان با شاعرانگی و ظرافتی بی‌مانند است. شاپور می‌گفت طنز دنده‌خلاص زندگی است و نمی‌تواند جدی بنویسد. این شوخی و به بازی گرفتن دنیا و مافیها در طرح‌ها و کاریکلماتورهای شاپور به چشم می‌خورد که دنیایی متفاوت، فراواقعی و چه‌بسا وارونه می‌سازند که از جان و روحش برمی‌آید و روایتگر دنیای درونش است؛ دنیایی که در آن قفس و پرنده، آب و آُسمان، شب و روز، خورشید و ستاره، اشک و باران، مرگ و زندگی، سکوت و درخت، عینک و رخت‌آویز، ماهی و پرنده و موش و گربه و خلاصه همه اجزای طبیعت بی‌جان و جاندار در هم می‌آمیزند تا دنیایی عجیب، گاه روشن و گاه تیره را بسازند، تا ببینیم علی‌رغم این آمیزش و این تنوع رنگ و جنس، چقدر آدم‌ها در آن تنهایند و چقدر هر پدیده‌ای می‌تواند این تنهایی را تصویر کند و یا نمادی از آن باشد. دنیایی که در آن، «ابر تا مرز نابودی می‌گرید.» شاپور به گواه کسانی که از نزدیک با او نشست‌وبرخاست داشتند قلب مهربانی داشت، کسی را نمی‌آزرد، در زندگی شخصی شکست خورده بود ولی از شریک سابق زندگی‌اش (فروغ فرخزاد) چیزی نمی‌گفت: «از زندگی شخصی‌ام فقط می‌توانم این را عرض کنم که من در زندگی شانس نیاوردم، ولی واقعاً هرچه دارم از دوستان است. اگر آن‌ها نبودند کلاهمان پس معرکه بود!» با این حال به گواهی کتاب‌هایی چون «اولین تپش‌های عاشقانه قلبم» که شامل نامه‌های فروغ فرخزاد به اوست، در اولین سال‌های پس از جدایی نیز شاپور دست یاری‌ همسر سابقش را پس نمی‌زند و به کمکش می‌شتابد.  این نگاه مهربان در آثارش و در ادبیات شوخ‌طبعانه شفاهی‌اش هم حضور داشت. عمران صلاحی نقل می‌کند که «باران شدیدی می‌بارید، ما، در دفتر توفیق بودیم و من می‌ترسیدم دیر به اتوبوس‌های جوادیه برسم. شاپور گفت: من می‌رسانمت. پرسیدم: مگر ماشین دارید؟ گفت: نه، چتر دارم!» در دنیای طرح‌های شاپور، سنجاق‌قفلی حضور روشن دارد و وقتی از او علتش را سؤال می‌کنند، او می‌گوید که سنجاق‌قفلی را دوست دارد چون مددکار بشر است و برای وصل کردن آمده. قلب مهربان شاپور «اگر بخواهد پرنده را محبوس کند قفسی به بزرگی آسمان می‌سازد.» و "" خودنویسش را با سیاهی شب پر می‌کند تا از سپیدی صبح بنویسد."" این احساس انسانی و آمیزش آن با طنزی شاعرانه و متفاوت، گاه شیرین و گاهی تلخ همچنان آثار او را بی‌مانند کرده است. انتهای پیام"
https://www.isna.ir/news/1404051509578/%D9%85%D9%88%D9%84%D8%B1-%D8%A8%D9%87-%D9%88%D9%86%DA%A9%D9%88%D9%88%D8%B1-%D9%BE%DB%8C%D9%88%D8%B3%D8%AA,مولر به ونکوور پیوست,۱۵ مرداد ۱۴۰۴ / ۲۱:۲۶,به گزارش ایسنا، توماس مولر یکی از اسطوره های بایرن به شمار می آید که سال ها با پیراهن این تیم درخشید و افتخار کسب کرد. توماس مولر به دوران حضورش در بایرن‌مونیخ پایان داد و تصمیم گرفت که راهی لیگ آمریکا شود. مولر ونکوور را به عنوان مقصد بعدی خود انتخاب کرد و رسما به این تیم پیوست. مولر ۲۵ سال برای بایرن مونیخ بازی کرد.او در  ۷۵۶ بازی، آمار ۲۵۰ گل و ۲۷۶ پاس گل را به ثبت رساند. انتهای پیام
https://www.isna.ir/news/1404051509190/%D8%AF%D8%A7%D8%B1%DB%8C%D9%88%D8%B4-%D8%A7%D8%B1%D8%AC%D9%85%D9%86%D8%AF-%D9%86%D9%82%D8%A7%D8%B4%DB%8C-%D9%87%D9%86%D8%B1-%D8%BA%D8%B1%DB%8C%D8%A8%DB%8C-%D8%A7%D8%B3%D8%AA,داریوش ارجمند: نقاشی، هنر غریبی است,۱۵ مرداد ۱۴۰۴ / ۱۰:۰۱,به گزارش ایسنا به نقل از روابط عمومی مرکز هنرهای تجسمی حوزه هنری، نمایشگاه منتخب آثار عاشورایی گنجینه مرکز هنرهای تجسمی حوزه هنری با عنوان «۱۰ روایت کوتاه در وصف حماسه‌ای به بلندای تاریخ»، عصر سه‌شنبه ـ ۱۴ مردادماه ـ در مجموعه گالری‌های حوزه هنری شامل «خانه ۱»، «خانه ۲» و «ابوالفضل عالی» آغاز به کار کرد. در این مراسم، علاوه بر محمدمهدی دادمان رئیس حوزه هنری، محمد زرویی نصرآباد مدیرعامل موسسه فرهنگی نام و امیر عبدالحسینی مدیر هنری نمایشگاه، کاظم چلیپا، مصطفی گودرزی، علی بحرینی، محمود عبدالحسینی، داریوش ارجمند، حمید گروگان، ناصر سیفی، هادی مقدم‌دوست، کامیار صادقی، حسین غلامی، طاهر شیخ‌الحکمایی، امیرحسین آقامیری و جمعی از نگارگران و نقاشان حضور داشتند. محمد زرویی نصرآباد، مدیرعامل موسسه «نام» درباره این نمایشگاه توضیح داد: این آثار حاصل سال‌ها فعالیت هنرمندان نقاش و نگارگر است که در قالب این نمایشگاه گردهم آمدند. نمایشگاه حاضر، ۱۰۰ اثر منتخب از آثار نقاشی و نگارگری گنجینه مرکز هنرهای تجسمی حوزه هنری که با مضمون و مفهوم عاشورایی خلق شده‌اند، با روایتی متفاوت در نمایشگاه «به بلندای تاریخ» توسط ۴۰ هنرمند خلق شده است. وی بیان کرد: این نمایشگاه در اصل، بازخوانی و بازنمایی این آثار فاخر است که تفاوتش با دیگر نمایشگاه‌ها این است که ارتباط با هنرمندان تئاتر، سینما و تلویزیون ایجاد کرده است و بر این اساس، روایاتی را که در برهه‌های مختلف از این آثار نوشته‌اند، در کنار آثار به نمایش گذاشته شده است. زرویی درباره تفاوت دیگر این نمایشگاه گفت: تابلوی نقاشی «ذوالجناح» اثر مصطفی گودرزی که ۴۰ روز خلق آن به طول انجامیده، نیز در این نمایشگاه رونمایی شد و این اثر در نگاه‌خانه حوزه هنری به نمایش گذاشته شده است.  آثار نمایشگاه «به بلندای تاریخ» در ۱۰ روایت «سرآغاز حماسه»، «دشت آزادگی»، «فتح خون»، «آینه پیامبر»، «شاه شمشادقدان»، «لالایی فرشته»، «عرش بر خاک»، «تک‌سوار بی‌سوار»، «قصه سر» و «هنوز کربلا» ارائه شده که هر کدام از روایت‌ها آثار موضوعی مرتبط را در بر می‌گیرد. این روایات توسط چهره‌های سینما، تئاتر، تلویزیون و رادیو که پیش از این در آثار عاشورایی حضور داشته‌اند، نگاشته شده است. داریوش ارجمند، سیدمحمود رضوی، بهادر زمانی، علیرضا شجاع‌نوری، فرهاد قائمیان، فریبا کوثری، حمید گروگان، هادی مقدم‌دوست، حمیدرضا نعیمی و داریوش یاری این روایات را نوشته‌اند. داریوش ارجمند که یکی از راویان «به بلندای تاریخ» است، گفت: خیلی خوشحالم که آثار این نمایشگاه را دیدم، این آثار حاصل تلاش هنرمندان سرزمینم هستند که به اعتقادات و دین‌شان و عاشورا وفاداری کردند. وی بیان کرد: نقاشی، هنر غریبی است و هر کسی نقاشی می‌کند خاطراتی را که از بهشت دارند، ترسیم می‌کنند و نقاشی تصویر درست و روشنی از واقعیت بهشت به ما می‌دهد و همین در آثار این نمایشگاه نیز جلوه‌گر شده است.  حمید گروگان تهیه‌کننده رادیو و نویسنده مقتل «تشنه لبان» یکی دیگر از هنرمندانی بود که در این نمایشگاه روایتی نگاشته است. وی درباره روایت‌نویسی این نمایشگاه گفت: وقتی در این نمایشگاه قدم می‌زنید ناخودآگاه و اجباراً در مقابل تک تک تابلوها می‌ایستید چون آثار از موضوعی قابل احترام برخوردارند و احترام یعنی ایستادن و سرخم کردن. این نمایشگاه برای من تازگی داشت و بنده هم سهم کوچکی در آن داشتم و از من خواستند در آثاری که با موضوع حضرت علی اصغر علیه السلام بود، مطلبی بنویسم. وی تصریح کرد: من هر چه تامل کردم دیدم نمی‌توان در وقت کم درباره آن حضرت بنویسم چون حضرت علی اصغر علیه السلام یک دریا احساس و زیبایی است و به همین دلیل به مقتلی که درباره امام حسین علیه السلام نوشته بودم رجوع کردم. امیدوارم که اثربخش باشد.  این ۱۰۰ اثر از حدود ۴۰ هنرمند است که از جمله آن‌ها می‌توان به مرتضی اسدی، پرویز اسکندرپور خرمی، ایرج اسکندری، سارا آقامیری، علیرضا پورقدیری، فاطمه چاووشی‌نسب، کاظم چلیپا، سیدمرتضی حسینی پورشاندیز، جواد حمیدی، علیرضا خالقدادی، حسین خسروجردی، احمدرضا رحیمی، حسن رزمخواه، جمشید سرحدی، صدیقه  سلمان، ناصر سیفی، علی‌محمد شیخی، ابراهیم صاحب اختیاری، حبیب‌الله صادقی، کامیار صادقی، غلامعلی طاهری، منصوره عالیخانی، فاطمه عزیزمحمدی، حسین عصمتی، داریوش فرد دهکردی، ربابه فنایی، خشایار قاضی‌زاده، کیومرث قورچیان، مرتضی گودرزی، مصطفی گودرزی، اکرم محمودی، فاطمه منظوری، احمد نادعلیان، مصطفی ندرلو و حسن یاقوتی اشاره کرد. این نمایشگاه تا دوم شهریور، روزهای شنبه تا چهارشنبه، ساعت ۹ تا ۱۸، در گالری‌های خانه ۱، خانه ۲ و ابوالفضل عالی، پذیرای علاقمندان است.     انتهای پیام
https://www.isna.ir/news/1404051509429/%D8%B4%D9%87%DB%8C%D8%AF-%D9%85%D8%AD%D9%85%D9%88%D8%AF-%D8%B5%D8%A7%D8%B1%D9%85%DB%8C-%DB%8C%DA%A9%DB%8C-%D8%A7%D8%B2-%DA%86%D9%87%D8%B1%D9%87-%D9%87%D8%A7%DB%8C-%D9%85%D8%A7%D9%86%D8%AF%DA%AF%D8%A7%D8%B1-%D8%A7%DB%8C%D8%B1%D8%A7%D9%86-%D8%B2%D9%85%DB%8C%D9%86-%D8%A7%D8%B3%D8%AA,شهید محمود صارمی یکی از چهره‌های ماندگار ایران زمین است,۱۵ مرداد ۱۴۰۴ / ۱۵:۲۱,رشید صارمی برادر خبرنگار شهید محمود صارمی روز چهارشنبه ۱۵ مرداد در حاشیه گلباران مزار شهید در گفت‌ومو با ایسنا، اظهار کرد: شهید محمود صارمی جزء یادگاران ۸ سال دفاع مقدس و یکی از شهدای شاخص و مطرح در سطح بین‌المللی است. وی خاطرنشان کرد: اینک وظیفه آحاد مختلف ملت خصوصاً مسئولین کشوری و محلی است که در قالب یک بسیج عمومی و همگانی از این سند ارزشمند و افتخار ملی به بزرگی یاد و به بهترین نحو ممکن از وی تجلیل به عمل آورند. برادر شهید اضافه کرد: شهید صارمی ۱۷ مرداد سال ۱۳۷۷ در کنسولگری جمهوری اسلامی ایران در مزار شریف افغانستان به همراه ۸ دیپلمات طی حمله وحشیانه گروهک متحجر و کج اندیش طالبان به جرم حق گویی و نشر حقایق در دیار غربت باشلیک گلوله به شهادت رسید از آن‌رو دولت جمهوری اسلامی به پاس احترام خون این خبرنگار شجاع وظیفه شناس بنا به پشنهاد شورای انقلاب فرهنگی سالروز شهادت این عزیز را به عنوان روز خبرنگار در تقویم رسمی کشور به ثبت رسانید. صارمی بیان کرد: در ۱۷ مرداد خون سرخش با مرکب قلمش در هم آمیخته شد و ثمره خون این عزیز باعث شکل گیری روز خبرنگار و هویت بخشیدن به زندگی اصحاب رسانه شد. وی ادامه داد: شهید صارمی صاحب قلمی متفکر و اندیشمند در سنگر فرهنگی وآگاهی بود جوانی متعهد، فرهیخته،  شجاع، نترس و وظیفه شناس و تنها خبرنگاری بود که تا لحظات آخر در مزار شریف حضور داشت و خبر سقوط مزار شریف را به سراسر دنیا مخابره کرد. برادر شهید تصریح کرد: محمود صارمی با شهادتش عظمت نون والقلم را عنیت بخشید و به جامعه رسانه کشور اعتبار و هویت داد وی با شهادتش جنایت طالبان را آشکار کرد. انتهای پیام
https://www.isna.ir/news/1404051509277/روایت-سه-نوجوان-از-اربعین-با-نوجوانان-در-مسیر-بزرگ-ترین-اجتماع,روایت سه نوجوان از اربعین/ با نوجوانان، در مسیر بزرگ‌ترین اجتماع بشری,۱۵ مرداد ۱۴۰۴ / ۱۱:۵۲,به گزارش ایسنا، در ادامه، پای صحبت سه نوجوان فعال و دغدغه‌مند در حوزه اربعین نشستیم؛ دخترانی که هرکدام روایت منحصر به‌ فردی از حضورشان در این مسیر دارند و حالا، در دل «پایگاه اربعین نوجوانی»، مشغول اثرگذاری‌اند.  نرگس آل‌بوفتیله- مترجمی برای زائران نوجوان-  نرگس، متولد ۱۳۸۱ و دانشجوی زبان و ادبیات عربی است. او از دل مدارس صدرا رشد کرد و پس از آشنایی با گروه «دختران حاج قاسم»، به بنیاد ملی نوجوان پیوست؛ مسیری که او را به پایگاه «اربعین نوجوانی» رساند. از همان ابتدا سفر اربعین برایش صرفاً یک زیارت نبود. خودش می‌گوید: «اولین بار پدرم پیشنهاد داد با هم برویم، اما من تصمیم گرفتم با کاروان دختران حاج قاسم همراه شوم. چون احساس می‌کردم فقط زائر بودن برایم کافی نیست. با توجه به اینکه عربی بلد بودم، دلم می‌خواست مترجم باشم و به بچه‌ها در مسیر کمک کنم؛ مخصوصاً اگر تولید رسانه‌ای داشتند و نیاز به ترجمه داشتند. فکر می‌کردم رسالتم این است که زائر صرف نباشم.» او حالا برای اربعین ۱۴۰۴ هم آماده است: «امسال هم با بچه‌ها در پایگاه اربعین نوجوانی هستم؛ به آن‌ها عربی یاد می‌دهم، در تولید ویدیوها همراهشان هستم و تلاش می‌کنم آن‌ها را برای روایت‌گری آماده کنم.» نرگس معتقد است که نوجوان‌ها باید در این مسیر مسئولیت بگیرند: «اگر نوجوان‌ها مسئولیتی بگیرند، تلاش می‌کنند که آن را به بهترین شکل انجام دهند. این باعث می‌شود بفهمند می‌توانند نقشی در جامعه داشته باشند، باری از دوش دیگران بردارند.» و برای آینده، هدف بزرگی در ذهن دارد: «دوست دارم عربی را به نوجوانان بیشتری آموزش بدهم؛ تا آن‌ها هم بعدتر بتوانند نوجوان‌های دیگر را با خود همراه کنند، کاروان ببرند و اثرگذار باشند.» جمله پایانی نرگس برای نوجوان‌هایی که هنوز طعم اربعین را نچشیده‌اند، ساده و پر از شور است:حتماً بیایید و تجربه‌اش کنید. این تجربه با هیچ چیز دیگری قابل مقایسه نیست. وقتی یک‌بار طعمش را بچشید، دیگر نمی‌توانید حتی یک سال هم در خانه بمانید!  سیده مطهر رمضانی کریمی، روایتی از پختگی نوجوانانه مطهره متولد ۱۳۸۲ و فارغ‌التحصیل رشته معارف اسلامی از مدارس صدراست. او از همان دوران دبیرستان به عنوان یکی از نخبگان، برای سفر اربعین انتخاب شد و در جریان آن سفر، با بنیاد ملی نوجوان و گروه دختران حاج قاسم آشنا شد. سال اول فعالیتی جدی نداشت، اما همان تجربه، جرقه‌ای در دلش زد:سال ۹۸ بود و هنوز روایت‌گری به این شکل جدی نشده بود. اما از سال ۱۴۰۱ که دوباره راهی شدیم، تصمیم گرفتم فعالیت بیشتری داشته باشم و با توجه به اینکه قلم خوبی دارم، بیشتر در حوزه نویسندگی و روایت‌نویسی کار کردم.  تفاوت این سفر با دیگر سفرهای زیارتی برای او خیلی واضح است:اربعین فقط زیارت نیست، رشد است. وقتی برمی‌گردی حس می‌کنی چند سال بزرگ‌تر شدی. سختی‌های سفر و مسئولیتی که قبول می‌کنی، تو را می‌سازد. اربعین تو را پخته می‌کند.  امسال نیز او در پایگاه اربعین نوجوانی حضور دارد:امسال هم به‌عنوان راوی و نویسنده در پایگاه اربعین نوجوانی فعال هستم.  مطهره معتقد است یکی از مهم‌ترین اثرات چنین پایگاه‌هایی، انگیزه‌بخشی به نوجوانان است:وقتی آثار بچه‌ها در تلویزیون پخش می‌شود، آن‌ها احساس مفید بودن پیدا می‌کنند. این خیلی مهم است که نوجوان بفهمد می‌تواند کاری انجام دهد؛ حس مفید بودن را تجربه کند.  او درباره آینده گفت:دوست دارم روزی خودم کاروانی را از شهرمان ببرم، اما هنوز فکر می‌کنم باید تجربه بیشتری کسب کنم تا به آن سطح از پختگی برسم. جمله پایانی‌اش خطاب به نوجوان‌ها، دعوتی از جنس دیده‌شدن است:پایگاه اربعین نوجوانی جایی است که واقعاً می‌توانی مفید باشی، هم برای کشورت و هم برای انقلاب. اینجا صدایت شنیده می‌شود.  نرگس کاویانی، مسئولیتی برای رشد و معنا نرگس کاویانی، اهل زرین‌شهر اصفهان است و یکی از باسابقه‌ترین نوجوانان حاضر در پروژه‌های بنیاد ملی نوجوان. او پنج بار در سفر اربعین شرکت کرده که سه‌بار آن با بنیادملی نوجوان بوده است. ماجرای آشنایی‌اش با بنیاد هم از مدارس صدرا شروع شده است:دوران دبیرستان در مدارس صدرا بودم و در دومین دوره آزمایشی دختران حاج قاسم شرکت کردم. بعد از آن، این پیوند با بنیاد نوجوان برقرار شد.  اما اربعین برای نرگس، سفری معمولی نیست:در اربعین، مسیر، خودش مقصود است. آدم‌ها آگاهانه سختی را تحمل می‌کنند؛ چون آن سختی‌ها برایشان ارزشمند است. برخلاف سفرهای زیارتی دیگر که بیشتر دنبال رفاه‌اند، اینجا سختی‌ها هم لذت دارند.  او سه بار مسئول گروه بوده و حالا هم در پایگاه اربعین نوجوانی حضور خواهد داشت:هر اتفاقی که رفتن نوجوان‌ها را تسهیل کند و برای رشدشان میدان فراهم کند، ارزشمند است.  نرگس به‌خوبی از اهمیت فعالیت نوجوان‌ها در چنین فضاهایی آگاه است:نوجوان‌ها ذاتاً دوست دارند اثرگذار باشند. فعالیت در گروه‌هایی مثل دختران حاج قاسم و بنیاد ملی نوجوان، بستر کنشگری است؛ جایی که نوجوان می‌بیند اثر دارد.  و در نهایت، توصیه‌ای ساده اما کوبنده به هم‌نسلانش دارد:برای اثرگذار بودن، باید پا در میدانی بگذارید که این امکان را به شما می‌دهد. اینجا همان میدان است.  انتهای پیام 
https://www.isna.ir/news/1404051409087/%D9%87%D8%AF%DB%8C%D9%87-%DB%8C%DA%A9-%D9%85%DB%8C%D9%84%DB%8C%D9%88%D9%86%DB%8C-%D8%AF%D9%88%D9%84%D8%AA-%D8%A8%D9%87-%DB%B1%DB%B0-%D9%87%D8%B2%D8%A7%D8%B1-%D8%AE%D8%A8%D8%B1%D9%86%DA%AF%D8%A7%D8%B1,هدیه یک میلیونی دولت به ۱۰ هزار خبرنگار,۱۴ مرداد ۱۴۰۴ / ۲۳:۱۱,به گزارش ایسنا، معاونت امور رسانه‌ای و تبلیغات وزارت فرهنگ و ارشاد اسلامی در خبری اعلام کرده است: «این هدیه به حدود ۱۰ هزار خبرنگار دارای پرونده فعال در سامانه جامع رسانه‌ها اختصاص یافته که بالغ بر ۷۰ درصد آنها خبرنگاران غیرتهرانی هستند. سال‌های گذشته مبلغ این هدیه ۴۰۰ هزار تومان بود.» در این خبر آمده است: «همچنین هدیه ۲۰۰ گیگابایت اینترنت خبرنگاری نیز در روزهای آتی اعمال خواهد شد.» انتهای پیام
https://www.isna.ir/news/1404051509464/یک-روایت-درباره-شهید-بابایی-و-جنگنده-F14,یک روایت درباره شهید بابایی و جنگنده‌ «F14»,۱۵ مرداد ۱۴۰۴ / ۱۶:۱۵,"به گزارش ایسنا، نیروهای مسلح جمهوری اسلامی ایران اعم از ارتش سپاه و بسیج مردمی از همان اولین لحظات شروع جنگ تحمیلی در شهریور ماه ۱۳۵۹ تا خاتمه جنگ تحمیلی در عملیات‌های مستمر و کوبنده، در شرایط تحریم و فشارهای سیاسی- اقتصادی توانستند جنگ هشت ساله تحمیلی را به سرانجامی که حقوق ملت ایران تأمین شود، برسانند. در بین این نیروها، نیروی هوایی ارتش جمهوری اسلامی ایران با فعالیت­‌های متعددی از جمله حملات آفندی به تأسیسات، تجهیزات و ادوات زرهی دشمن در مناطق اشغالی و در عمق خاک عراق، پشتیبانی از نیروهای سطحی در زمین و دریا، جابجایی نیرو از دورترین نقاط کشور به مناطق عملیاتی جنوب و غرب، تخلیه مجروحان، اسکورت ناوگان کشتی‌­های تجاری و نفتکش‌­ها در خلیج فارس و ...توانست بدون هرگونه ادعا، با تقدیم صدها شهید خلبان و ... در کنار شهدای دیگر وظیفه خطیر خود را نسبت به نظام اسلامی و سرزمین همیشه جاوید ایران به خوبی انجام دهد. امروز گرچه زمان زیادی از پایان جنگ گذشته، اما به جرأت می‌­توان گفت هنوز گوشه کوچکی از رشادت­‌ها و دلاوری­‌های این قهرمانان که خود می‌­تواند درسی برای آیندگان و نسل امروز باشد به درستی در پیشگاه ملت ایران مطرح نشده است. از این رو بر خود تکلیف دیدم که در این راستا گوشه کوچکی از زندگی­ نامه و رشادت­‌های این دلاور مرد ایران زمین، شهید سرلشکر خلبان عباس بابایی را بازگو نمایم. خلبان عباس بابایی، بزرگ مردی که در مکتب شهادت پرورش یافت، مجاهدی که زهد و تقوایش بسان دریایی خروشان بود و هر لحظه از زندگی‌­اش موج­‌ها در برداشت. مرد وارسته‌­ای که سراسر وجودش عشق و از خودگذشتگی و کرامت بود، رزمنده­‌ای که دلاور میدان جنگ بود و مبارزی سترگ با نفس اماره­ خویش بود. از آن زمان که خود را شناخت، کوشید تا جز در جهت خشنودی حق تعالی گام برندارد. به راستی او گمنام، اما آشنای همه بود. عباس بابایی در چهارم آذرماه ۱۳۲۹ در شهرستان قزوین متولد شد. دوره ابتدایی را در دبستان دهخدا و دوره متوسطه را در دبیرستان «نظام وفا» ی این شهر طی نمود. بابایی از هوش و ذکاوت خاصی برخوردار بود و در سال ۱۳۴۸در رشته پزشکی پذیرفته شد.  در سال ۱۳۴۸ علی رغم قبولی در رشته پزشکی با توجه به علاقه بسیاری که به پرواز و اوج گرفتن در آسمان­ها داشت، به دانشکده خلبانی نیروی هوائی راه یافت و پس از گذرانیدن دوره آموزش مقدماتی خلبانی برای تکمیل دوره آموزشی به کشور آمریکا اعزام شد.  وی با پشتوانه مذهبی قوی و ایمان نیرومندی که داشت، در مدت اقامت در آمریکا هرگز جذب مظاهر پر فساد غرب نگردید و با موفقیت دوره آموزش خلبانی هواپیمای شکاری را به اتمام رسانید و پس از مراجعت به وطن در سال ۱۳۵۱با درجه ستوان دومی در پایگاه هوایی دزفول به خدمت مشغول شد. با ورود هواپیماهای مدرن و پیشرفته «اف-۱۴ » به نیروی هوایی، شهید بابایی که جزو خلبانان تیز هوش و ماهری بود که برای پرواز با این جنگنده انتخاب دوره های آموزشی مربوطه را طی کرد. در سال ۱۳۵۸ به پایگاه هوایی اصفهان منتقل شد. با اوج گیری مبارزات مردم قهرمان ایران علیه پهلوی، شهید بابایی به­ عنوان یکی از پرسنل انقلابی نیروی هوائی، در جمع سایر پرسنل متعهد ارتش به مبارزه علیه نظام شاهنشاهی پرداخت. همزمان با پیروزی انقلاب اسلامی و شکل­ گیری انجمن‌­های اسلامی در ارتش، ویژگی­‌های فردی و شخصیتی  بابایی و پایبندی او به مسائل اعتقادی و مواضع دفاعی او در مقابل انحرافات سبب گردید که او را به سرپرستی انجمن اسلامی پایگاه هشتم شکاری اصفهان انتخاب کردند. سال ۵۸ برای بابایی که در مقام مسئول انجمن اسلامی انجام وظیفه می‌­کرد، سال پرکاری بود، چرا که نابسامانی­‌ها بسیار و شهید بابایی مسئول سامان‌دادن بخشی آنها بود، القائات انحرافی و دسیسه­‌های گروهک­‌های فدائی خلق، توده­‌ای و منافقین که با طرح انحلال ارتش قصد از هم‌ پاشیدن  نیروهای مسلح را داشتند بر افکار تعدادی از کارکنان ناآگاه اثر گذاشته و آنان را بر سر راه دو راهی انتخاب قرار داده بود. بابایی با بینش و درک عمیق خود اعضای انجمن اسلامی و نیروهای مؤمن به انقلاب را به مقابله با این توطئه بسیج کرد و روشنگری­‌های سیاسی و اعتقادی و انسجام عمومی پایگاه را تا محکوم نمودن این طرح خائنانه و تأیید و پشتیبانی از ارتش توسط حضرت امام خمینی(ره) حفظ نمود. زمانی که برخی از مسئولان ناآگاه و بی‌اطلاع در اوایل پیروزی انقلاب اسلامی قراردادهای نظامی را لغو کردند و خواستار برگشت تجهیزات نظامی خریداری شده به ویژه هواپیماهای اف-۱۴ به غرب شدند، این شهید بابایی بود با درایت و تیزبینی خود مانع از خروج این هواپیماها از ایران شد و گفت باید این هواپیماها از روی جنازه من عبور کنند و دیدیم که در دوران هشت سال دفاع مقدس و پس از آن و هم اکنون چه بهره‌برداری‌هایی از این هواپیماها در راستای تأمین امینت و منافع ملی کشور صورت گرفت. با آغاز تجاوزات رژیم بعثی عراق، بابایی از انجمن اسلامی فاصله گرفته و وارد عرصه دفاع شد. بابایی یکی از افسران وفادار ارتش جمهوری اسلامی و از پیش تازان انقلاب بود. او با دارا بودن تعهد، ایمان و تخصص و مدیریت اسلامی، چنان درخشید که شایستگی فرماندهی وی در پایگاه هوائی اصفهان باعث شد تا مسئولان وقت نیروی هوایی در تاریخ ۱۳۶۰/۵/۷درجه او را از سروانی به درجه سرهنگ دومی ارتقا دهند. بابایی با کفایت، لیاقت و تعهد بی­ پایانی که در زمان تصدی فرماندهی پایگاه هوایی اصفهان از خود نشان داد در مورخه ۶۲/۹/۹ با ارتقاء به درجه سرهنگی به سمت معاون عملیاتی فرماندهی نیروی هوایی منصوب و به ستاد فرماندهی در تهران منتقل شد. بابایی با روحیه شهادت طلبی به همراه شجاعت و ایثاری که در طول سال­‌های بعد، در جبهه­‌های نور و شرف به نمایش گذاشت، صفحات نوین و زرینی بر تاریخ انقلاب دفاع مقدس و نیروی هوائی ارتش جمهوری اسلامی ایران افزود.  بابایی به علت  لیاقت و رشادت‌­هایی که در دفاع از آرمان‌های نظام مقدس جمهوری اسلامی ایران و سرکوب و دفع تجاوزات دشمنان انقلاب اسلامی متجلی ساخت، در مورخه ۱۳۶۶/۲/۸ به درجه سرتیپی مفتخر گردید، اگرچه همکاران و اطرافیان او را کمتر با این درجه مشاهده نمودند!. بابایی با بیش از۳۰۰۰  ساعت پرواز با انواع هواپیماهای جنگنده، قسمت اعظم عمر خویش را در طول این سال‌­ها در پروازهای عملیاتی و یا قرارگاه­‌ها و جبهه­‌های جنگ در غرب و جنوب کشور سپری کرد. به همین خاطر او چهره آشنای رزمندگان ارتش و سپاه و بسیجیان و یار وفادار فرماندهان قرارگاه­‌های عملیاتی بود و تنها از سال ۱۳۶۴ تا هنگام شهادت، بیش از شصت (۶۰) مأموریت جنگی را با موفقیت کامل به انجام رسانید که در اینجا به نمونه­‌هایی اشاره می­‌گردد: - حمله به پایگاه هوایی الولید(H-۳) : پایگاه هوائی ""الولید"" در جوار مرزهای مشترک اردن و سوریه، منطقه تجمع هواپیماهای نظامی و غیر نظامی عراق بود که به دور از دسترس جنگنده بمب افکن‌های نیروی هوایی قرار داشت. با انجام عملیاتی بسیار دقیق و حساب شده، این منطقه در ۱۳۶۰/۱/۱۵ مورد تهاجم هواپیماهای نیروی هوایی ارتش قرار گرفت و خسارات سنگینی به بار آورد. بابایی در این عملیات با هواپیمای اف-۱۴ در نقش پوشش هوایی و دفاع هوایی این عملیات شرکت داشت. از عملیات‌های مهمی که بابایی در آن‌ها نقش داشته می­‌توان به: - عملیات والفجر ۸  و آزادسازی شهر فاو که ارتباط عراق با دریا قطع شد - عملیات بیت المقدس که  منجر به آزاد سازی خرمشهر گردید؛ -عملیات فتح المبین -عملیات طریق القدس که منجر به آزاد سازی شهر بستان شد و ارائه طرح اسکورت کشتی­‌های تجاری و نفتکش در خلیج فارس. شهادت در سال ۱۳۶۶ مقرر شده بود که با خانواده به سفر حج تمتع مشرف گردد. تمام مراحل انجام سفر مهیا شد ولی در آخرین لحظات و در فرودگاه شهید بابایی از رفتن به حج صرف نظر کرد. و وقتی با اصرار اطرافیان مواجه شد گفت: «مکه من این مرز و بوم است. مکه من آب­های گرم خلیج فارس و کشتی­‌هایی هستند که باید سالم از آن عبور کنند، تا امنیت برقرار نباشد، من مشکل می­‌توانم خودم را راضی کنم». با این سخنان عباس دیگر اطرافیان حرفی برای گفتن نداشتند. عباس بابایی به کمک همکارانش در مدت ایام حج سال ۶۶ طرحی را برای عبور سالم کشتی­‌های تجاری در خلیج فارس به اجرا درآوردند، که ماحصل آن عبور امن و با سلامت چهل فروند کشتی غول پیکر تجارتی از تنگه خورموسی بود. با توجه به اینکه نباید مسئولان و مقامات لشکری در عملیات­های برون مرزی شرکت کنند، ولی بابایی هیچگاه نمی­‌توانست خود را از صحنه جنگ جدا کند و با اینکه ایشان معاون عملیاتی نیروی هوایی بود، اما همیشه در میدان‌­های جنگ حضور داشت و می­‌گفت اگر پرواز نکنم، احساس ضعف خواهم کرد زیرا هستی خود را در میدان جنگ می­‌بینم». در تاریخ ۱۳۶۶/۵/۱۵ روز عید قربان با یک هواپیمای دو کابینه""اف -۵"" عهده ­دار انجام آخرین مأموریت پروازی خود شد. ولی متأسفانه هنگام مراجعت از بمباران مواضع دشمن، هواپیما مورد اصابت گلوله‌های تیربار ضد هوایی قرار گرفت و پس از فرود هواپیما معلوم شد، گلوله­‌ها بدنه هواپیما را شکافته و حنجره او را پاره کرده است. بابایی در روز عید قربان ذبیح الله شد و ندای پروردگارش را لبیک گفت و نام او در تاریخ پر افتخار ایران جاودانه و ماندگار شد. فرازی از وصیت نامه شهید «فرزندم هرچقدر میتونی درس بخون، درس بخون، درس بخون. خوب فکرکن،  به مردم کمک کن، کمک کن. خوب قضاوت کن، همیشه از خدا کمک بخواه، حتما نماز بخون، راه خدا را هرگز فراموش نکن ... . . . کسی که به پدر و مادرش احترام بگذارد، یعنی طوری با آنها رفتار کند که رضایت آنها را جلب نماید، همیشه پیش خداوند عزیز بوده و در زندگی خوشبخت خواهد بود ... ». انتهای پیام"
https://www.isna.ir/news/1404051409057/%DA%AF%D9%86%D8%AC%DB%8C%D9%86%D9%87-%D8%A7%DB%8C-%DA%A9%D9%87-%D9%87%D8%B2%D8%A7%D8%B1-%D8%B3%D8%A7%D9%84-%D8%AF%D8%B1-%D8%AF%D9%84-%D8%AE%D8%A7%DA%A9-%D9%BE%D9%86%D9%87%D8%A7%D9%86-%D8%A8%D9%88%D8%AF,گنجینه‌ای که هزار سال در دل خاک پنهان بود,۱۴ مرداد ۱۴۰۴ / ۲۱:۰۸,به گزارش ایسنا، سنجاق‌سینه‌های «Hornelund» زیورآلات طلایی دوران وایکینگ‌ها هستند که به‌طرز مرموزی هزار سال پیش در دانمارک دفن شده‌اند. این دو سنجاق‌سینه کشف‌شده در دانمارک نمونه‌هایی منحصربه‌فرد از طلاکاری دوران وایکینگ با طراحی‌های مسیحی و اسکاندیناوی (اساطیر شمالی) هستند.  «لایوساینس» نوشت، این دو سنجاق‌سینه بخشی از یک گنجینه‌ کوچک بودند که همراه با یک بازوبند طلایی در جنوب‌ غربی «یولاند» واقع در دانمارک کشف شدند. این سنجاق‌سینه‌ها به دوران وایکینگ (۷۹۳ تا ۱۰۶۶ میلادی) تعلق دارند و با سیم‌های تزئینی طلا که به شکل‌های ظریفی خم شده‌اند، تزئین شده‌اند.  بر اساس مطالعه‌ای که در سال ۱۹۹۴ توسط «لنه فرانسن» (Lene Frandsen)، متصدی موزه Varde منتشر شد، هر سنجاق‌سینه‌ طلا حدود ۸.۵ سانتی‌متر قطر دارد و وزن آن بین ۶۰ تا ۷۵ گرم است. طراحی‌های موجود روی این سنجاق‌سینه‌ها شامل نمونه‌هایی از هنر اسکاندیناوی و مسیحی هستند، بر اساس اطلاعات موزه ملی دانمارک که این زیورآلات را در خود جای داده است.  یکی از سنجاق‌سینه‌ها شامل چهار سر حیوان است که به سمت جلو نگاه می‌کنند و به سبک اسکاندیناوی هستند، که نشان می‌دهد احتمالا توسط یک زرگر دانمارکی یا وایکینگ ساخته شده است. سنجاق‌سینه‌ دیگر، برگ‌ها و تاک‌هایی دارد که ممکن است با مسیحیت مرتبط باشد، زیرا تاک انگور در هنر اولیه‌ مسیحی برای نمادسازی از عیسی به‌ عنوان «تاک حقیقی زندگی» و مفهوم رستاخیز استفاده می‌شده است.  در دوران وایکینگ، «یوتلاند» مرکز پیشرفته‌ای برای زرگری بود. با این حال، طبق مقاله‌ای که باستان‌شناسی به نام وادیسواف دوچکو (Władyslaw Duczko) در سال ۱۹۸۷ نوشت:   «سنجاق‌سینه‌های «Hornelund» کاملاًمنحصربه‌فرد در مجموعه‌ جواهرات دانمارکی هستند. برخی از آن‌ها ممکن است برای صادرات ساخته شده باشند؛ چراکه چند نمونه‌ مشابه در سوئد کشف شده‌اند. ممکن است زرگران یوتلاند ایده‌های طراحی‌شان را از جواهرسازان کشورهای اسلاوی مانند استونی گرفته باشند؛ جایی که الگوهای چرخشی مشابهی روی زیورآلاتی از اواخر قرن دهم یافت شده‌اند.»  با این حال، سنجاق‌سینه‌های «Hornelund» هنوز هم تا امروز تا حدی مرموز باقی مانده‌اند. آنها در سال ۱۸۹۲ میلادی توسط یک خدمتکار که در حال شخم‌زدن زمین اربابش بود، کشف شدند. اسناد تاریخی نشان می‌دهد که مالک زمین، گنجینه را به موزه ملی دانمارک تحویل داد و در ازای آن ۲۹۵ کرون دانمارکی دریافت کرد که معادل حدود ۴۰۰۰ دلار آمریکا به ارزش امروزی است.  طبق گفته‌ «فرانسن»  متصدی موزه Varde، اما آن مزرعه در آن زمان مورد بررسی باستان‌شناسی قرار نگرفت و کاوش‌های اخیر نیز هیچ اطلاعات جدیدی درباره‌ این گنجینه ارائه نداده‌اند. بنابراین کارشناسان هنوز نمی‌دانند این جواهرات از یک قبر آمده‌اند یا از یک خانه یا یک مخفی‌گاه ثروت. آن‌ها امیدوارند روزی کاوش‌های بیشتر سرنخ‌های بیشتری در مورد معنای گنجینه‌ Hornelund ارائه دهند.  انتهای پیام
https://www.isna.ir/news/1404051509572/%D8%AA%D8%B8%D8%A7%D9%87%D8%B1%D8%A7%D8%AA-%D8%B4%D9%87%D8%B1%DA%A9-%D9%86%D8%B4%DB%8C%D9%86%D8%A7%D9%86-%D8%B5%D9%87%DB%8C%D9%88%D9%86%DB%8C%D8%B3%D8%AA%DB%8C-%D8%A7%D8%B7%D8%B1%D8%A7%D9%81-%D9%88%D8%B2%D8%A7%D8%B1%D8%AA-%D8%AC%D9%86%DA%AF-%D8%AF%D8%B1-%D8%A7%D8%B9%D8%AA%D8%B1%D8%A7%D8%B6-%D8%A8%D9%87-%D8%A7%D8%B4%D8%BA%D8%A7%D9%84,تظاهرات شهرک‌نشینان صهیونیستی اطراف وزارت جنگ در اعتراض به اشغال غزه,۱۵ مرداد ۱۴۰۴ / ۲۱:۰۰,به گزارش ایسنا، رسانه‌های صهیونیستی گزارش کردند معترضان در اعتراض به تصمیم کابینه نتانیاهو برای اشغال نوار غزه، اطراف وزارت جنگ رژیم صهیونیستی دست به تظاهرات زدند. به گزارش این رسانه‌های صهیونیستی، معترضان خواستار عدم عملیات نظامی در مناطقی از غزه هستند که احتمال وجود زندانیان صهیونیستی در آنها وجود دارد. در همین حال، کمیته خانواده‌های زندانیان صهیونیستی در غزه از «ایال زامیر» رئیس ستاد ارتش رژیم صهیونیستی خواستند استعفا ندهد، به موضع خود پایبند باشد و اراده توده‌های شهرک‌نشینان صهیونیستی را بیان کند. آنها خاطرنشان کردند که رئیس ستاد می‌داند که راه پیروزی، توقف جنگ و بازگشت زندانیان از غزه است. پیش از این رسانه‌های عبری گزارش دادند که «بنیامین نتانیاهو» نخست وزیر رژیم صهیونیستی تصمیم به اشغال کامل نوار غزه گرفته است و اختلافاتی بین وی و ایال زامیر، رئیس ستاد ارتش این رژیم بر سر این مسئله به وجود آمده است. زامیر با اشغال نوار غزه مخالفت کرده است. انتهای پیام
https://www.isna.ir/news/1404051509584/%D8%A2%D8%AF%D8%A7%D9%86-%D8%A7%D8%B3%D8%AA%D9%82%D9%84%D8%A7%D9%84%DB%8C-%DA%A9%D8%A7%D9%BE%DB%8C%D8%AA%D8%A7%D9%86%DB%8C-%D8%B4%D8%B1%DB%8C%D9%81%DB%8C-%D9%88-%D8%AD%D8%B6%D9%88%D8%B1-%D8%B3%DB%8C%D8%AF%D8%A7%DA%A9%D9%88%D9%81,آدان استقلالی، کاپیتانی شریفی و حضور سیداکوف!,۱۵ مرداد ۱۴۰۴ / ۲۱:۴۶,به گزارش ایسنا، مذاکره کریستیانو رونالدو با گرینوود جواب داد و این ستاره سرشناس در آستانه پوشیدن پیراهن النصر است. فعالیت النصر با رهبری کریستیانو رونالدو در فصل نقل و انتقالات تابستانی ادامه دارد. واکنش رئیس فدراسیون به وزنه زدن کیانوش رستمی برای یک کشور دیگر در جهانی نروژ رییس فدراسیون وزنه‌برداری اوضاع تیم ملی و شانس مدال ایران را در قهرمانی جهان ۲۰۲۵ نروژ تشریح کرد. سجاد انوشیروانی در گفت‌وگو با ایسنا درباره‌ی وضعیت وزنه‌برداران در قهرمانی جهان ۲۰۲۵ نروژ بیان کرد: تغییرات اوزان باعث شد پیچیدگی‌هایی در تاکتیک‌ ما به وجود بیاید. تعدادی از وزنه‌برداران وارد وزن جدید شدند و باید به رکوردهایی برسند تا دوباره مدعی شوند. با این حال در مسابقات قهرمانی جهان همه وزنه‌برداران شانس دارند فقط باید در روز مسابقه خوب عمل کنند. بازگشت مغانلو به پرسپولیس منتفی شد شهریار مغانلو که گمانه زنی ها درباره بازگشت او به پرسپولیس زیاد بود تصمیم گرفت به حضورش در اتحاد کلباء ادامه دهد. شهریار مغانلو یکی از گزینه های پرسپولیس برای تقویت خط حمله بود. حسین شمس: شگفتی پشت شگفتی در حال رقم خوردن است پیشکسوت فوتسال ایران در ارزیابی از لیگ برتر گفت: نتایج نشان می‌دهد که لیگ برتر امسال استثنایی و غیرقابل پیش‌بینی خواهد بود. استقلال در سوپرجام مهمان شد/ ۳۰ هزار بلیت فروخته می شود استقلال در دیدار سوپرجام مهمان تراکتور خواهد بود. مراسم قرعه کشی تعیین میزبانی سوپرجام امروز با حضورمحمدرضا کشوری فرد دبیرسازمان لیگ، امیرحسین روشنک مسئول لیگ برتر،  بیژن طاهری مدیر تیم استقلال و شیرازی نماینده  تیم تراکتور تبریز در سازمان لیگ برگزار شد. مشهد، ‌میزبان بازی تراکتور - استقلال در هفته اول لیگ برتر دیدار تراکتور و استقلال در هفته نخست در ورزشگاه امام رضا مشهد برگزار می‌شود. با اعلام سازمان لیگ، مسابقه دو تیم تراکتور ـ استقلال ساعت ۱۹ روز سه شنبه ۲۸ مرداد ماه در ورزشگاه امام رضا(ع) شهر مشهد برگزار می‌شود. مرتضی شریفی کاپیتان تیم ملی والیبال شد/ اهدای پیراهن تیم ملی به وزیر ورزش مرتضی شریفی به عنوان کاپیتان تیم ملی والیبال ایران در مسابقات قهرمانی جهان معرفی شد. در جریان بازدید احمد دنیامالی وزیر ورزش از اردوی تیم ملی والیبال، مرتضی شریفی که در لیگ ملت‌ها درخشش فوق العاده ای داشت، به عنوان کاپیتان جدید تیم ملی والیبال انتخاب شد. حضور قهرمان روس کشتی آزاد جهان و المپیک در مسابقات جهانی کرواسی دارنده چهار مدال طلای جهان و المپیک به عنوان آزادکار وزن ۷۴ کیلوگرم روسیه در رقابت‌های جهانی کرواسی انتخاب شد. در جریان دیدار انتخابی وزن ۷۴ کیلوگرم کشتی آزاد روسیه، زائوربک سیداکوف، دارنده چهار مدال طلای جهان و المپیک، مقابل امام گانیشوف، نفر اول رقابت‌های قهرمانی روسیه، به روی تشک رفت و در پایان با نتیجه شش بر سه به برتری رسید و به عنوان نماینده روسیه در مسابقات جهانی ۲۰۲۵ انتخاب شد. آدان استقلالی شد دروازه‌بان سابق رئال مادرید به استقلال تهران پیوست. آنتونیو آدان، دروازه‌بان سابق رئال مادرید، با عقد قراردادی یک‌ساله به استقلال پیوست. پیاتزا: شعبده باز نیستم/ حس کردم کاپیتان تیم ملی باید عوض شود روبرتو پیاتزا سرمربی تیم ملی والیبال می گوید در جریان لیگ ملتها حس کرده که کاپیتان تیم ملی باید تغییر کند و به همین خاطر مرتضی شریفی را انتخاب کرده است. انتهای پیام
https://www.isna.ir/news/1404051509587/%D8%AE%D9%84%D8%A7%D8%B5%D9%87-%D8%AF%DB%8C%D8%AF%D8%A7%D8%B1-%D8%A8%D8%B3%DA%A9%D8%AA%D8%A8%D8%A7%D9%84-%D8%A7%DB%8C%D8%B1%D8%A7%D9%86-%D9%88-%DA%AF%D9%88%D8%A7%D9%85,خلاصه دیدار بسکتبال ایران و گوام,۱۵ مرداد ۱۴۰۴ / ۲۱:۵۹, 
https://www.isna.ir/news/1404051509197/ایران-تنها-حامی-واقعی-غزه-و-مردم-مظلوم-فلسطین-است,ایران تنها حامی واقعی غزه و مردم مظلوم فلسطین است,۱۵ مرداد ۱۴۰۴ / ۱۰:۱۲,به گزارش ایسنا، میرمحمدی از موضع این جنبش در محکومیت تجاوز نظامی رژیم صهیونیستی به کشورمان و حمایت آن از جمهوری اسلامی ایران در این جنگ تحمیلی تشکر و قدردانی کرد. رایزن فرهنگی کشورمان گفت: ملت مسلمان بنگلادش در این جنگ تحمیلی ۱۲ روزه بصورت گسترده از ایران حمایت کرده و رژیم صهیونیستی و آمریکا را محکوم کردند و ما حسب وظیفه، از برادران و خواهران دینی و ایمانی خود بخاطر این حرکت و موضع گیری درست، تقدیر و تشکر می‌کنیم. وی تاکید کرد: امروزه ملت های مسلمان و کشورهای اسلامی در یک جبهه واحد قرار داردند و جمهوری اسلامی ایران به نمایندگی از همه مسلمانان جهان و کشورهای اسلامی در دفاع از آرمان فلسطین و حمایت از مردم مظلوم غزه و سرزمین‌های اشغالی با رژیم جنایتکار و اشغالگر صهیونیستی، این غده سرطانی در منطقه غرب آسیا و در قلب جهان اسلام مقابله می‌کند. وی افزود: ایران در این جنگ با کمک و مدد الهی، رهبری هوشمند و قوی، مردم هوشیار و در صحنه و نهایتا با اقتدار نیروهای مسلح به ویژه قدرت موشکی خود بر دشمن پیروز شد و برای جهان اسلام افتخار آفرید. پیروزی در این جنگ، هم اتحاد و انسجام ملت ایران را بیشتر کرد و هم در مجموعه جهان اسلام، باعث عزت و عظمت مسلمانان شد. میرمحمدی گفت: مسلمانان جهان بنابه توصیه و دستور قرآن کریم، امت واحده هستند و برای دفاع از کیان دینی و اسلامی خود، باید هر چه بیشتر با هم متحد و متفق شده و در برابر توطئه‌های جبهه کفر و باطل که امروزه رهبری شیطانی آن را آمریکا و رژیم صهیونیستی بر عهده دارند، ایستادگی کنند. احمد یونس دبیر کل جنبش اسلامی بنگلادش گفت: ما در این جنگ در کنار جمهوری اسلامی ایران هستیم و موضع گیری‌ها و جهت گیری‌های ایران در ارتباط با مسائل و موضوعات مختلف جهان اسلام را تائید و آن را برای مسلمانان و کشورهای اسلامی ملاک عمل درست می‌دانیم. وی با اشاره به وضعیت و شرایط دشوار غزه و مردم مظلوم فلسطین، ایران را تنها حامی واقعی آنان دانست و شجاعت و قدرت ایران در این مسیر درست و مقدس را تحسین کرد. مسئول بین‌الملل جنبش اسلامی بنگلادش و مسئولان سایر بخش‌های آن گزارشی از فعالیت های این جنبش ارائه دادند. جنبش اسلامی بنگلادش که در سال ۱۹۸۱ م تاسیس شده، حسب اساسنامه و شرح وظایف خود، رسالت تزکیه و تعلیم اسلامی مردم را برای خود قائل است و اعتقاد دارد که اسلام دین کاملی است و می تواند با تشکیل حکومت و خلافت اسلامی، جامعه و مردم را بر مبنای آموزه های قرآنی هدایت و مدیریت کند. انتهای پیام
https://www.isna.ir/news/1404051509588/%D8%AA%D8%B1%D8%A7%D9%85%D9%BE-%D9%88%DB%8C%D8%AA%DA%A9%D8%A7%D9%81-%D8%AF%DB%8C%D8%AF%D8%A7%D8%B1-%D8%A8%D8%B3%DB%8C%D8%A7%D8%B1-%D8%B3%D8%A7%D8%B2%D9%86%D8%AF%D9%87-%D8%A7%DB%8C-%D8%A8%D8%A7-%D9%BE%D9%88%D8%AA%DB%8C%D9%86-%D8%AF%D8%A7%D8%B4%D8%AA,ترامپ: ویتکاف دیدار بسیار سازنده‌ای با پوتین داشت,۱۵ مرداد ۱۴۰۴ / ۲۲:۰۰,به گزارش ایسنا، ترامپ در پیامی در شبکه اجتماعی «تروث سوشال» نوشت: «استیو ویتکاف، فرستاده ویژه من به‌تازگی دیداری بسیار سازنده با ولادیمیر پوتین، رئیس‌جمهور روسیه داشته است. پیشرفت چشمگیری حاصل شد! سپس من برخی از متحدان اروپایی‌مان را در جریان گذاشتم. همه بر این باورند که این جنگ باید پایان یابد و ما در روزها و هفته‌های آینده برای رسیدن به این هدف تلاش خواهیم کرد. از توجه شما به این موضوع سپاسگزارم!» در این پی این خبر، «ولودیمیر زلنسکی» رئیس‌جمهور اوکراین از گفت‌وگوی تلفنی خود با ترامپ خبر داد: «من با رئیس‌جمهور ترامپ گفت‌وگو کردم. این گفت‌وگو پس از سفر آقای ویتکاف، نماینده ترامپ به مسکو انجام شد. موضع مشترک ما با شرکای‌مان کاملا روشن است: جنگ باید پایان یابد و این پایان باید عادلانه باشد. رهبران اروپایی نیز در این مکالمه حضور داشتند و من از حمایت هر یک از آن‌ها سپاسگزارم.» وی در ادامه گفت: «ما در مورد اظهارات مطرح‌شده در مسکو گفت‌وگو کردیم. اوکراین قطعا از استقلال خود دفاع خواهد کرد. ما همه به صلحی پایدار و قابل‌اعتماد نیاز داریم. روسیه باید به جنگی که آغاز کرده پایان دهد. از همه کسانی که از اوکراین حمایت می‌کنند سپاسگزارم.» انتهای پیام
https://www.isna.ir/news/1404051509121/افت-چشمگیر-تقاضا-برای-سفرهای-غیرزیارتی-مسیرهای-منتهی-به-مرز,افت چشمگیر تقاضا برای سفرهای غیرزیارتی/ مسیرهای منتهی به مرز عراق پرتقاضا شد,۱۵ مرداد ۱۴۰۴ / ۰۸:۰۱,به گزارش ایسنا، بررسی رفتار جست‌وجوی کاربران یکی از اپلیکیشن‌های خرید اینترنتی بلیت هواپیما، قطار و اتوبوس، در در بازه‌ زمانی مانده به اربعین، نشان می‌دهد که با وجود کاهش کلی سفرها در پی جنگ تحمیلی میان اسرائیل و ایران و شرایط اقتصادی و تورمی کشور، تقاضا برای حضور در مسیرهای ویژه اربعین همچنان بالاست و مقاصد منتهی به مرز در صدر جست‌وجوها قرار دارند. این پژوهش در بررسی تأثیر جنگ و شرایط اقتصادی بر کاهش سفرهای غیرزیارتی، به این نتیجه رسیده است درحالی‌که سایه‌ جنگ تحمیلی، بخش بزرگی از تقاضای سفر را در کشور تحت‌تأثیر قرار داده، مقایسه داده‌های یک سال اخیر این اپلیکیشن نشان می‌دهد مسیرهای زیارتی اربعین همچنان پرتقاضا باقی مانده‌اند. در حالی که حدودا ۱۰ روز به اربعین مانده، تقاضا برای بسیاری از مسیرهای داخلی غیرزیارتی نسبت به مدت مشابه سال گذشته با افت چشمگیر همراه بوده است. بررسی رفتار جست‌وجوی کاربران نشان می‌دهد که مسیرهای غیرزیارتی بیش از ۱۷ درصد از حجم جست‌وجوهای خود را از دست داده‌اند، اما این عدد در مسیرهای منتهی به مقاصد زیارتی اربعین تنها حدود ۸ درصد بوده است. این آمار نشان می‌دهد که کاربران همچنان تقاضا برای سفرهای زیارتی نسبت به سفرهای توریستی بیشتر بوده و کاربران میل بیشتری به انجام سفرهای زیارتی دارند. اگرچه بحران جنگ معمولا باعث کاهش سریع و چشمگیر تقاضای سفر می‌شود، اما رفتار زائران نشان می‌دهد که سفر زیارتی ویژه اربعین، تابع قواعد متفاوتی است. ماهیت مذهبی، اعتقادی این سفر، عاملی کلیدی در پایداری تقاضا بوده است، پایداری‌ای که در سایر انواع سفر به‌ندرت مشاهده می‌شود. بررسی دقیق‌تر داده‌های این پلتفرم نشان می‌دهد برخی مسیرهای غیرزیارتی در همین بازه به نسبت سال ۱۴۰۳، با کاهش بیش از ۵۰ درصدی در میزان جست‌وجو مواجه شده‌ است. این در حالی است که مسیرهای مرتبط با اربعین توانسته‌اند بیش از ۹۰ درصد از تقاضای خود را حفظ کنند. در میان مقاصد پرتکرار، مسیرهایی مانند مهران، خسروی و شلمچه در سفرهای جاده‌ای و خرمشهر، کرمانشاه و اهواز در سفر ریلی و نجف در سفر هوایی، بیشترین میزان جست‌وجو را در میان کاربران داشته‌ است. این مسیرها به‌عنوان نقاط اتصال اصلی زائران با مرزهای خروجی به عراق شناخته می‌شوند. از نظر مبدا سفر نیز، شهرهای تهران، مشهد، اصفهان، قم و شیراز در صدر جست‌وجوهای زیارتی قرار دارند. این شهرها نمایانگر توزیع جغرافیایی و جمعیتی متنوع زائران در سطح کشور هستند. تحلیل داده‌های این سکوی فروش آنلاین در آستانه اربعین ۱۴۰۴ حاکی از آن است که تقاضای سفرهای زیارتی، با وجود شرایط خاص و محدودیت‌های ناشی از بحران‌های منطقه‌ای، نسبت به سایر مسیرها از پایداری بیشتری برخوردار بوده است. استمرار انگیزه زیارت در چنین شرایطی می‌تواند به‌عنوان شاخصی معنادار در بررسی رفتار سفرهای مذهبی در زمان بحران تلقی شود. انتهای پیام
https://www.isna.ir/news/1404051509273/%D8%A8%D8%A7%D8%B2%DA%AF%D8%B4%D8%AA-%D8%A8%D8%B1%D8%A7%D8%AF%D8%B1%D8%A7%D9%86-%DA%AF%D9%88%D8%B1%D8%A7%D9%86-%D8%A8%D9%87-%D8%B5%D8%AD%D9%86%D9%87-%D8%B1%D8%A7%D9%85%D8%B3%D8%B3-%D8%AF%D9%88%D9%85-%D8%AF%D8%B1-%D8%B3%D8%A7%D9%84%D9%86-%D8%A7%D8%B5%D9%84%DB%8C-%D8%AA%D8%A6%D8%A7%D8%AA%D8%B1-%D8%B4%D9%87%D8%B1,بازگشت برادران گوران به صحنه/«رامسس دوم» در سالن اصلی تئاتر شهر,۱۵ مرداد ۱۴۰۴ / ۱۱:۵۰,به گزارش ایسنا به نقل از روابط عمومی پروژه، رضا گوران، کارگردان شناخته‌شده تئاتر، پس از ده سال دوری از صحنه، با نمایشی تازه به مجموعه تئاتر شهر بازمی‌گردد. این اثر با عنوان «رامسس دوم» نوشته سباستین تیری، از نیمه شهریورماه ۱۴۰۴ در سالن اصلی مجموعه تئاتر روی صحنه خواهد رفت. کمدی‌سیاه «رامسس دوم» که فضایی پرتعلیق و طنزآلود دارد، مرز میان واقعیت و توهم را به چالش می‌کشد. داستان درباره زوجی است که با نگرانی و هیجان در انتظار بازگشت دامادشان هستند، اما با ورود او از یک سفر طولانی، همه‌چیز شکل عجیبی به خود می‌گیرد. آرش گوران، آهنگساز و رهبر ارکستر فیلارمونیک تهران نیز به‌عنوان آهنگساز اثر در کنار برادرش رضا گوران، در این پروژه حضور دارد. تهیه‌کنندگی نمایش را محمد قدس بر عهده دارد و علی اکباتانی نیز به‌عنوان مجری طرح در کنار رضا گوران همکاری خواهد داشت. رضا گوران پیش‌تر در زمستان ۱۳۹۴ با نمایش «شب آوازهایش را می‌خواند» در تماشاخانه ایرانشهر، آخرین اجرای صحنه‌ای خود را تجربه کرده بود. بر اساس این خبر، بازگشت او به صحنه پس از یک دهه، با حضور هنرمندان شناخته‌شده‌ای همراه است. اطلاعات تکمیلی از جمله معرفی بازیگران، عوامل و سایت بلیت فروشی این نمایش، به‌زودی منتشر خواهد شد. انتهای پیام
https://www.isna.ir/news/1404051509340/%D9%81%D8%B1%D8%A7%D9%86%D8%B3%DB%8C%D8%B3-%D9%81%D9%88%D8%B1%D8%AF-%DA%A9%D9%88%D9%BE%D9%88%D9%84%D8%A7-%D8%AF%D8%B1-%D8%B1%D9%85-%D8%AA%D8%AD%D8%AA-%D8%B9%D9%85%D9%84-%D9%82%D9%84%D8%A8%DB%8C-%D9%82%D8%B1%D8%A7%D8%B1-%DA%AF%D8%B1%D9%81%D8%AA,«فرانسیس فورد کوپولا در رم تحت عمل قلبی قرار گرفت,۱۵ مرداد ۱۴۰۴ / ۱۳:۲۵,به گزارش ایسنا، نماینده‌ کارگردان سرشناس فیلم «پدرخوانده» گزارش‌های اولیه درباره بروز «آریتمی خفیف قلبی» برای این فیلمساز را تکذیب کرد. کوپولا، ۸۶ ساله، روز سه‌شنبه در بیمارستانی در رم بستری شد تا تحت عمل جراحی مربوط به مشکلات قلبی قرار گیرد؛ عملی که مدت‌ها پیش برنامه‌ریزی شده بود. برخی رسانه‌های محلی گزارش داده بودند که او پیش از عمل دچار آریتمی قلبی شده و تحت مراقبت ویژه قرار گرفته است، اما نماینده‌اش این خبر را «کاملاً نادرست» خواند و تأکید کرد: «هیچ وضعیت اضطراری در کار نبود، او با ماشین به بیمارستان رفت.» کوپولا شخصاً نیز در پیامی اینستاگرامی خطاب به طرفدارانش نوشت:«حالم خوب است، از این فرصت در رم استفاده کردم تا عمل ۳۰ سال پیش خود برای درمان فیبریلاسیون دهلیزی را نزد مخترع همان روش، دکتر بزرگ ایتالیایی آندریا ناتاله، به‌روزرسانی کنم. حال من خوب است!» این کارگردان که پنج بار برنده‌ی اسکار شده و اغلب به ایتالیا سفر می‌کند، اواسط جولای در جشنواره فیلم کالابریا حضور داشت و تازه‌ترین فیلمش «مگالوپولیس» را معرفی کرد. همچنین به گزارش خبرگزاری آنسا، مدتی را صرف بازدید از لوکیشن‌های احتمالی در ایتالیا برای پروژه جدیدی کرده که قرار است پاییز امسال فیلم‌برداری شود. کوپولا جمعه گذشته یک تور در آمریکا برای تبلیغ «مگالوپولیس» را به پایان رسانده بود و زمان دقیق بازگشت او به ایتالیا مشخص نیست. او در جریان جشنواره کالابریا به حاضران گفت: «جوان‌ها می‌گویند دنیا فاجعه است، اما من پاسخ می‌دهم هیچ مشکلی وجود ندارد که انسان نتواند آن را حل کند.» فیلم علمی‌تخیلی «مگالوپولیس» با بازی آدام درایور، ۱۲۰ میلیون دلار هزینه دربرداشته که بیشتر آن را کوپولا از طریق شخصی تأمین کرده است. هرچند نقدها درباره این پروژه جاه‌طلبانه متفاوت بوده و پیتر بردشاو منتقد گاردین آن را «فیلمی حجیم، خسته‌کننده و به‌طور گیج‌کننده‌ای سطحی» توصیف کرده است، اما خود کوپولا هیچ پشیمانی از ساخت آن ندارد و گفته: «خیلی‌ها وقتی می‌میرند می‌گویند کاش این کار را کرده بودم یا آن کار را اما من وقتی بمیرم می‌گویم: این کار را کردم و هر فیلمی را که می‌خواستم ساختم.» کوپولا که سال گذشته همسرش النور را از دست داد، افزود:«وقتی بمیرم آن‌قدر درگیر فکر کردن به همه کارهایی که انجام دادم و هنوز باید انجام دهم خواهم بود که متوجه مرگم نمی‌شوم.»  انتهای پیام
https://www.isna.ir/news/1404051408859/%D9%85%DB%8C%D8%B1%D8%A8%D8%A7%D9%82%D8%B1%DB%8C-%D8%A7%DB%8C%D9%86-%D8%B1%D9%88%D8%B2%D9%87%D8%A7-%D9%86%D9%88%D8%AC%D9%88%D8%A7%D9%86%DB%8C-%D8%B3%D9%84%D9%85%D8%A7%D9%86-%D9%81%D8%A7%D8%B1%D8%B3%DB%8C-%D8%B1%D8%A7-%D8%AA%D8%B5%D9%88%DB%8C%D8%B1-%D9%85%DB%8C-%DA%A9%D9%86%D8%AF,میرباقری این روزها نوجوانی «سلمان فارسی» را تصویر می‌کند,۱۴ مرداد ۱۴۰۴ / ۱۵:۱۴,به گزارش ایسنا، حسین طاهری ـ تهیه‌کننده سریال ـ با اعلام این خبر گفت: «پیش‌تر در زمستان سال ۱۴۰۱ نیز در همین منطقه، سکانس‌هایی از فصل بیزانس که مربوط به کاروانسرای عقیق بود تصویربرداری شده بود. حال، پس از گذشت دو سال و نیم و با ایجاد ساخت‌وسازهای تازه و باشکوه در دکورها، بخش‌هایی از فصل ایران باستان نیز در آبسرد فیلم‌برداری خواهد شد.» فصل «ایران باستان» که از تابستان ۱۴۰۲ آغاز شده، سنگین‌ترین و پربازیگرترین فصل این مجموعه به شمار می‌رود. تاکنون در این سریال بازیگرانی چون علیرضا شجاع نوری، مرحوم چنگیز جلیلوند، فرهاد اصلانی، داریوش فرهنگ، محمدرضا هدایتی، ستاره اسکندری، الهام کردا، امیر رضایی، احترام برومند، حسام منظور، علیرضا جلیلی، باربد شریفیان و دیگر هنرمندان مقابل دوربین رفته‌اند. براساس برنامه‌ریزی‌ها پس از پایان این فصل، فیلم‌برداری فصل «حجاز» که فصل پایانی مجموعه خواهد بود، در اواسط سال ۱۴۰۵ آغاز خواهد شد.  سریال «سلمان فارسی» به سفارش سیمافیلم و توسط مؤسسه زلال فیلم تولید می‌شود. داوود میرباقری نویسندگی و کارگردانی این پروژه را برعهده داشته و حسین طاهری تهیه‌کننده آن است. قرار است پخش این مجموعه تلویزیونی از نیمه دوم سال آینده آغاز شود. سریال «سلمان فارسی» در سه فصل مجزای «ایران باستان»، «بیزانس» و «حجاز» تولید می‌شود و روایتگر دوره تمدن ایران ساسانی، امپراتوری بیزانس و منطقه حجاز در صدر اسلام است. روایتی که به زندگی سلمان فارسی در این سه دوره مهم می‌پردازد. فیلم‌برداری این پروژه از اواخر سال ۱۳۹۸ آغاز شده و تاکنون در شهرک‌های سینمایی غزالی، نور و دفاع مقدس، همچنین در مناطقی مانند کرمان، شاهرود، قشم، جلفا و ارمنستان ادامه یافته است. افزون بر بازیگران مطرح ایرانی و نزدیک به دو هزار هنرمند تئاتری و بومی، حدود ۴۰ بازیگر خارجی از کشورهایی چون یونان، مراکش، تونس، ارمنستان و... در این پروژه ایفای نقش داشته‌اند.  انتهای پیام
